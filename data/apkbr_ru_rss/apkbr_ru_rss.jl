{"title": "«ЛIыхъужьхэм я  бынхэр»", "url": "https://apkbr.ru/node/9504", "description": "<div class=\"field field-name-field-rubrika field-type-taxonomy-term-reference field-label-hidden clearfix\"><ul class=\"links\"><li class=\"taxonomy-term-reference-0\"><a href=\"/news\" typeof=\"skos:Concept\" property=\"rdfs:label skos:prefLabel\" datatype=\"\">ЗэIущIэхэр</a></li></ul></div><div class=\"field field-name-body field-type-text-with-summary field-label-hidden\"><div class=\"field-items\"><div class=\"field-item even\" property=\"content:encoded\"><p><strong>Ди республикэм и Iэтащхьэ КIуэкIуэ Казбек лэжьыгъэ IуэхукIэ яхуэзащ КъБР-м егъэджэныгъэмрэ щIэныгъэмкIэ и министр Езауэ Анзоррэ КъБР-м и Iэтащхьэм и чэнджэщэгъу Миронов Николайрэ. Ахэр тепсэлъыхьащ «ЛIыхъужь­хэм я бынхэр» республикэ проектыр щIыналъэм зэ­ры­щагъэзащIэм. </strong></p>\n<p>Къэбэрдей-Балъкъэ­рым къы­щызэрагъэпэщащ гъэсапIэхэм екIуалIэ сабийхэм, курыт школхэм я еджа­кIуэхэм, курыт щIэныгъэрэ IэщIагъэрэ щрагъэгъуэт IуэхущIапIэхэм я студентхэм я Iуэхур зыIутыр къызэрапщытэ, бжыгъэр зи лъабжьэ IэнатIэ. Абы иIэ Iэмалхэм я фIыгъэкIэ наIуэ къыбощIыф дэтхэнэ ныбжьы­щIэри зэ­-рыт щытыкIэр. БалигъыпIэ имыу­вахэр щхьэхуэу къыхэгъэбелджылыкIащ. А лэжьыгъэхэр тэрэз хъун пап­щIэ, Iуэхум жыджэру хэтщ класс унафэщIхэр, педагог-психологхэр, IуэхущIапIэхэм я унафэщIхэм гъэсэныгъэ лэ­жьы­гъэмкIэ я къуэдзэхэр, егъэ­­джэныгъэмкIэ щIыпIэ Iэ­на­тIэ­хэм я унафэщIхэр. <br />\nПрограммэр зэхагъэувауэ щIыщытар СВО-м хэтхэм я бынхэр зэрыт щытыкIэр къапщытэн папщIэт, ауэ мы зэманым абы зрагъэшэщIащ икIи еджакIуэ ныбжьым ит ныбжьыщIэ псори къызэ­щI­рагъэубыдащ. «Абы и мура­дыр ди сабий псори къэрал гулъытэрэ дэIэпыкъуныгъэрэ щыдмыгъэщIэнырщ, щIэныгъэ зрагъэгъуэтынымкIэ, гъащIэм щызрихьэлIэ лъэпо­щхьэ­похэм пэлъэ­щы­нымкIэ сэбэп дахуэхъу­нырщ», - къыхигъэщащ КIуэ­кIуэ Казбек. <br />\nШколакIуэхэм папщIэ яубзыхуа а программэм хуэдэ 2024 гъэм щIышылэм и 1-м къыщыщIэдзауэ къызэра­гъэ­пэщынущ сабий гъэсапIэ­хэм­рэ курыт щIэныгъэрэ IэщIагъэрэ щрагъэгъуэт IуэхущIапIэхэм папщIи. Мы зэманым къызэрагъэпэщ унагъуэхэм чэнджэщ ща­гъуэ­тыфыну ­центр. Ар щылэ­жьэнущ Психолого-медико-социальнэ дэ­Iэ­пыкъуны­гъэ­хэмкIэ респуб­ликэ центрым и унэм. Абы и IэщIагъэлIхэм чэнджэщкIэ зыхуа­гъазэ хъунущ щытыкIэ гугъум ихуа еджакIуэхэм, апхуэдэ уна­гъуэхэм ис псоми. <br />\nКъищынэмыщIауэ, рес­пуб­­ликэм и унафэщIхэр иджыпсту йолэжь СВО-м хэ­тахэмрэ (ветеранхэмрэ) абы­хэм я уна­гъуэхэм исхэмрэ я узыншагъэр щызэтрагъэувэж хъуну, Iуэху куэд щызэ­фIах реаби­литацэ центр ухуэным. Абы щагъэзэщIэнущ балигъыпIэ имыу­ва ныбжьыщIэхэм яхуэгъэза программэ зэмылIэу­жьы­гъуэ куэди. </p>\n</div></div></div>", "pub_date": "Sun, 17 Dec 2023 07:00:01 +0000", "author": "operator"}
{"title": "Сыхьэти 4-кIэ упщIэ 67-м жэуап яритащ", "url": "https://apkbr.ru/node/9484", "description": "<div class=\"field field-name-field-rubrika field-type-taxonomy-term-reference field-label-hidden clearfix\"><ul class=\"links\"><li class=\"taxonomy-term-reference-0\"><a href=\"/news\" typeof=\"skos:Concept\" property=\"rdfs:label skos:prefLabel\" datatype=\"\">ЗэIущIэхэр</a></li></ul></div><div class=\"field field-name-field-image field-type-image field-label-hidden\"><div class=\"field-items\"><div class=\"field-item even\" rel=\"og:image rdfs:seeAlso\" resource=\"https://apkbr.ru/sites/apkbr.ru/files/styles/large/public/field/image/f65da02a-b3d6-40aa-ab9c-09ea297fb502.jpg?itok=mGF99lN6\"><img typeof=\"foaf:Image\" src=\"https://apkbr.ru/sites/apkbr.ru/files/styles/large/public/field/image/f65da02a-b3d6-40aa-ab9c-09ea297fb502.jpg?itok=mGF99lN6\" width=\"480\" height=\"235\" alt=\"\" /></div></div></div><div class=\"field field-name-body field-type-text-with-summary field-label-hidden\"><div class=\"field-items\"><div class=\"field-item even\" property=\"content:encoded\"><p><strong>Урысей Федерацэм и Президент Путин Владимир пресс-конференц-теленэтын занщIэ жыпхъэм иту сыхьэти 4-рэ дакъикъи 4-кIэ цIыхухэм епсэлъащ. А зэманым къриубыдэу къэрал унафэщIым упщIэ 67-м жэуап яритащ.</strong></p>\n<p>Путиным зыхуагъэзащ федеральнэ, щIыналъэ журналистхэм, хамэ къэрал зэмылIэужьыгъуэхэм къикIахэм, Украинэм щекIуэкI дзэ Iуэху хэхам щыIэхэм, видео-зэпыщIэныгъэ Iэмалхэмрэ социальнэ сетьхэмрэ къэзыгъэсэбэпа цIыхубэм.  </p>\n<p>КъэралкIуэцI, къэралщIыб Iуэхугъуэхэм ятеухуа упщIэ куэд иратащ Президентым, политикэм, экономикэм, псэукIэм, узыншагъэм, спортым, нэгъуэщI унэтIыныгъэхэми ялъэIэсащ. Апхуэдэуи езым и гъащIэмрэ еплъыкIэхэмрэ ятеухуахэр зыфIэгъэщIэгъуэнхэр куэдт.</p>\n<p>Эфир занщIэм щIимыдзэ щIыкIэ, ар екIуэкIыху къагъэхьа упщIэхэр ЦIыхубэ фронтым зэхуихьэсащ, Президентым зи гугъу ищIахэм нэмыщI, а псоми илъэс псокIэ елэжьынущ.</p>\n</div></div></div><div class=\"field field-name-field-author field-type-text field-label-hidden\"><div class=\"field-items\"><div class=\"field-item even\">НЭЩIЭПЫДЖЭ Замирэ. </div></div></div><div class=\"field field-name-field-glav field-type-taxonomy-term-reference field-label-above clearfix\"><h3 class=\"field-label\">Главная статья (ФОТО ОБЯЗАТЕЛЬНО): </h3><ul class=\"links\"><li class=\"taxonomy-term-reference-0\"><a href=\"/glav_s\" typeof=\"skos:Concept\" property=\"rdfs:label skos:prefLabel\" datatype=\"\">Да</a></li></ul></div>", "pub_date": "Thu, 14 Dec 2023 14:51:53 +0000", "author": "operator"}
{"title": "Фронтым Iутхэм ядэIэпыкъунущ", "url": "https://apkbr.ru/node/9483", "description": "<div class=\"field field-name-field-rubrika field-type-taxonomy-term-reference field-label-hidden clearfix\"><ul class=\"links\"><li class=\"taxonomy-term-reference-0\"><a href=\"/news\" typeof=\"skos:Concept\" property=\"rdfs:label skos:prefLabel\" datatype=\"\">ЗэIущIэхэр</a></li></ul></div><div class=\"field field-name-field-image field-type-image field-label-hidden\"><div class=\"field-items\"><div class=\"field-item even\" rel=\"og:image rdfs:seeAlso\" resource=\"https://apkbr.ru/sites/apkbr.ru/files/styles/large/public/field/image/125dd9aa-155a-4254-aeaa-17021aa23fec.jpg?itok=9xJnl9Ep\"><img typeof=\"foaf:Image\" src=\"https://apkbr.ru/sites/apkbr.ru/files/styles/large/public/field/image/125dd9aa-155a-4254-aeaa-17021aa23fec.jpg?itok=9xJnl9Ep\" width=\"480\" height=\"296\" alt=\"\" /></div></div></div><div class=\"field field-name-body field-type-text-with-summary field-label-hidden\"><div class=\"field-items\"><div class=\"field-item even\" property=\"content:encoded\"><p><strong>Пресс-конфернцэр щекIуэкI пэшым, щхьэж и унэм, лэжьапIэм щIэсу УФ-м и Президент Путин Владимир упщIэ езытахэм яхэтащ фронтым щыIэхэм я видео-зыхуэгъэзэныгъэри.</strong> Абыхэм къабгъэдэкI упщIэхэм жэуап щаритым къэрал унафэщIым жиIащ фронтыр километр мини 2-м зэрынэблагъэр, абы Iут псоми псори и чэзум зэраIэрымыхьэм зэрыщыгъуазэр.  Ар къызыхэкIыр зауэ губгъуэм ирагъашэ Iэмэпсымэ псори ди къэралым къызэрыщыщIамыгъэкIыр, ахэр нэгъуэщI щIыпIэхэм кърырагъэшын хуей зэрыхъур, абы зэман зэрытекIуадэр къыхигъэщащ къэрал Iэтащхьэм. Мы Iуэхум къэралри, ЗыхъумэжыныгъэмкIэ министерствэри, промышленностри зэрытелажьэр дыщIигъуащ.  </p>\n<p>Ц1ыхубэ фронтым нобэ лэжьыгъэшхуэ зэфIегъэкI зауэлIхэм защIэгъэкъуэнымкIэ. Дзэ къулыкъум пэрытхэми абыхэм ядэIэпыкъухэми фIыщIэ ин яхуищIащ Путин Владимир. Иджыри къыздэсым сом меларди 10 халъхьащ цIыхухэм дзэ Iуэху хэхам. «Къэралым иIэщ а Iуэхум тригъэкIуэдэн, абы и экономикэм зеужь. Ауэ цIыхубэм ахъшэ зэрызэхалъхьэр, сэлэтхэм цылъэпэдхэр зэрыхуащIыр уасэншэщ. Письмо мелуани 3 сабийхэм хуатхащ фронтым Iутхэм. Ар зимыуасэ щыIэкъым…», - жиIащ Путиным.</p>\n<p>Зауэм щыIахэми, абы ныкъуэдыкъуэ щыхъуахэми, хэкIуэдахэми папщIэ къэралым къызэригъэпэща дэIэпыкъуныгъэхэр псоми зэралъысынур, «Хэкум и хъумакIуэхэр» фондыр дэтхэнэ зауэлIми и Iуэхур и чэзум зэфIигъэкIыу лажьэу зэрызэтраублэнур, зэрырагъэфIэкIуэнур дыщIигъуащ Президентым и псалъэхэм.</p>\n</div></div></div><div class=\"field field-name-field-author field-type-text field-label-hidden\"><div class=\"field-items\"><div class=\"field-item even\">НЭЩIЭПЫДЖЭ Замирэ. </div></div></div>", "pub_date": "Thu, 14 Dec 2023 14:24:43 +0000", "author": "operator"}
{"title": "Дэ дыхьэзырщ псоми дагурыIуэну", "url": "https://apkbr.ru/node/9482", "description": "<div class=\"field field-name-field-rubrika field-type-taxonomy-term-reference field-label-hidden clearfix\"><ul class=\"links\"><li class=\"taxonomy-term-reference-0\"><a href=\"/news\" typeof=\"skos:Concept\" property=\"rdfs:label skos:prefLabel\" datatype=\"\">ЗэIущIэхэр</a></li></ul></div><div class=\"field field-name-field-image field-type-image field-label-hidden\"><div class=\"field-items\"><div class=\"field-item even\" rel=\"og:image rdfs:seeAlso\" resource=\"https://apkbr.ru/sites/apkbr.ru/files/styles/large/public/field/image/6939f0e2-2bd7-4a3a-addc-b2091eaa56ea.jpg?itok=sam3YriC\"><img typeof=\"foaf:Image\" src=\"https://apkbr.ru/sites/apkbr.ru/files/styles/large/public/field/image/6939f0e2-2bd7-4a3a-addc-b2091eaa56ea.jpg?itok=sam3YriC\" width=\"480\" height=\"254\" alt=\"\" /></div></div></div><div class=\"field field-name-body field-type-text-with-summary field-label-hidden\"><div class=\"field-items\"><div class=\"field-item even\" property=\"content:encoded\"><p><strong>Дуней псом щыщыIэ щытыкIэм, Урысей Федерацэм абы щиубыд увыпIэм, Евросоюзыр къызэрытхущытым Путин Владимир щытепсэлъыхьым къыхигъэщащ  зэхущытыкIэфIыр ди закъуэкIэ ухуа зэрымыхъунур, ар зэпызыудахэм ди къэралыр къуэгъэнапIэм къуагъэувэну иужь зэритыр.</strong></p>\n<p>«Украинэм худиIэ пыщIэныгъэр хэт къызэпызыудар? 2014 гъэм абы къыщыхъуа зэпэщIэувэныгъэращ псоми я щхьэусыгъуэр. Абы и пэкIэ, илъэсипщI бжыгъэкIэ, тэмэму дахущытыну иужь дитащ. АдэкIэ къэрал зэхъуэкIыныгъэхэр къэхъуащ. Фэ къызэрывгурыIуэщи, урысхэмрэ украинецхэмрэ зы лъэпкъщ, иджыпсту зэкъуэшитI зэзэуэж хуэдэщ, ар гуауэшхуэщ. Мыр тхыдэкIэ къапщтэмэ, Урысейм хыхьэ щIыгущ, ар псоми ящIэ. Ауэ Украинэм къыщыхъуа къэрал зэхъуэкIыныгъэхэм яужь зэхущытыкIэ тэмэм абы дэпIыгъыныр гугъу хъуащ. АбыкIэ дэIэпыкъуэгъу хъуащ ди «америкэ ныбжьэгъухэр». Абыхэм я телъхьэ хъуащ евпропей къэралхэр. А псор и щхьэусыгъуэу ди гъунапкъэхэм гъунэгъу зыкъыхуащIащ. Илъэсий хъуауэ Донбасс щеIуэкI лъыгъажэмрэ дызэрыхуа щытыкIэмрэ дыхуашащ нобэрей Iуэхугъуэхэм.</p>\n<p>А щытыкIэ гугъур къэзыгъэхъея США-мрэ абы щыму кIэлъыплъ е къуэувэ Европэмрэ  дауэ фIыуэ уазэрыхущытынур? Иджыпсту сыт тлъагъур? Украинэм и щхьэхуитыныгъэр зэрыфIэкIуэдарщ. Сыт хуэдэ унафэ къищтэми, езым зэран зэрыхуэхъужырщ.</p>\n<p>Дэ дыхьэзырщ нобэ США-м дыдэлэжьэну, ди зэхущытыкIэхэр едгъэфIакIуэжыну. ИкIи Америкэр дунейр зыхуэныкъуэ къэралу къыдолъытэ. Ауэ ирагъэкIуэкI политикэр езым зэран къахуохъуж. Езым я къэралым щекIуэкIыр зэрагъэзахуэмэ, нэгъуэщIхэм пщIэ хуащIу зрагъасэмэ, санкцэхэмрэ зауэ Iэмалхэмрэ мыхъуу, зэгурыIуэныгъэм хуэпабгъэмэ, дэ дыхьэзырщ зэхущытыкIэр едгъэфIэкIуэжыну. Ауэ зэкIэ апхуэдэ Iэмал щыIэкъым\", - жиIащ Президентым.</p>\n</div></div></div><div class=\"field field-name-field-author field-type-text field-label-hidden\"><div class=\"field-items\"><div class=\"field-item even\">НЭЩIЭПЫДЖЭ Замирэ. </div></div></div><div class=\"field field-name-field-glav field-type-taxonomy-term-reference field-label-above clearfix\"><h3 class=\"field-label\">Главная статья (ФОТО ОБЯЗАТЕЛЬНО): </h3><ul class=\"links\"><li class=\"taxonomy-term-reference-0\"><a href=\"/glav_s\" typeof=\"skos:Concept\" property=\"rdfs:label skos:prefLabel\" datatype=\"\">Да</a></li></ul></div>", "pub_date": "Thu, 14 Dec 2023 14:15:13 +0000", "author": "operator"}
{"title": "Мамырыгъэ щыщыIэнур мурадхэр зэдгъэхъулIэмэщ", "url": "https://apkbr.ru/node/9481", "description": "<div class=\"field field-name-field-rubrika field-type-taxonomy-term-reference field-label-hidden clearfix\"><ul class=\"links\"><li class=\"taxonomy-term-reference-0\"><a href=\"/news\" typeof=\"skos:Concept\" property=\"rdfs:label skos:prefLabel\" datatype=\"\">ЗэIущIэхэр</a></li></ul></div><div class=\"field field-name-field-image field-type-image field-label-hidden\"><div class=\"field-items\"><div class=\"field-item even\" rel=\"og:image rdfs:seeAlso\" resource=\"https://apkbr.ru/sites/apkbr.ru/files/styles/large/public/field/image/1a7d6c4a-35af-4771-912a-41959ac2db2c.jpg?itok=Oy6E7Vb4\"><img typeof=\"foaf:Image\" src=\"https://apkbr.ru/sites/apkbr.ru/files/styles/large/public/field/image/1a7d6c4a-35af-4771-912a-41959ac2db2c.jpg?itok=Oy6E7Vb4\" width=\"480\" height=\"266\" alt=\"\" /></div></div></div><div class=\"field field-name-body field-type-text-with-summary field-label-hidden\"><div class=\"field-items\"><div class=\"field-item even\" property=\"content:encoded\"><p><strong>Къэралым ис цIыхухэр псом нэхъыбэу зытегузэвыхьыр Урысейм Украинэм щригъэкIуэкI дзэ Iуэху хэхарщ. Абы теухуауэ Путин Владимир упщIэ иратащ пэшым щIэсхэми, фронтым щыIэхэми, эфир занщIэм тхэхэми. «ИлъэситI блэкIар дауэ екIуэкIа?», «Иджыпсту щытыкIэр сыт хуэдэ?», «ЕхъулIэныгъэ щыIэ?», «Дзэ Iуэху хэхам нэхъапэм и къалэну щытамрэ иджыреймрэ зы?», «Дапщэщ мамырыгъэ щыщыIэнур?». УпщIэ куэдым я жэуапу Путиным нэхъыщхьэу жиIахэм ящыщщ ди къэралым зыхуигъэувыжа мурадхэр къехъулIэмэ, мамыргъэри тепщэ зэрыхъунур.</strong><br />\n- Мурадхэм я гугъу пщIымэ, ар япэ махуэм щегъэжьауэ зыхуэдгъэувыжа къалэнхэр зэдгъэхъулIэнырщ – Украинэм щыщ националистхэмрэ фашистхэмрэ дгъэкIуэдынырщ, нейтральнэ статус иIэу псэуныр къызэгъэпэщынырщ.   Абы папщIэ псалъэкIэ къыдгурыIуэну хуеятэкъыми, нэгъуэщI Iэмал, зауэ Iэмал,  къэдгъэсэбэпын хуей хъуащ. Нобэ Украинэм зыри къыщыщIагъэкIыжкъым, зыри къыщалэжькъым, къыхуашиимкIэ псэууэ аращ, ар зэ мыхъуми зэ иухынущ. А къыхуашийхэмрэ къыхуагъакIуэхэмрэ дэ зэтыдокъутэ, кхъухьлъатэуи, танкыуи ямыIэжым и бжыгъэр куэдщ. Аращ демилитаризацэкIэ дызэджэр. Е псалъэкIэ дагурыIуэн, е къарукIэ дапэщIэувэн хуейуэ аращ, - жиIащ Президентым.<br />\nМобилизацэ иджыри щыIэнрэ щымыIэнрэ цIыхухэр щыщIэупщIэм Путин Владимир къыхигъэщащ иджыпсту апхуэдэ дызэрыхуэмыныкъуэр. <br />\n- Мы упщIэм куэд зэригъэпIейтейр къызгуроIуэ. ЦIыху мин 300 дзэ къулыкъум къыщедджам куэд жаIащ, ауэ ахэр нобэ я къалэн пэлъэщу зауэ губгъуэм итщ. ФIы дыдэу мэзауэ щIалэхэр. ЦIыху 14-м «Урысей Федерацэм и ЛIыхъужь» лъэ лъапIэр къалэжьащ, адрей медалрэ орденхэмрэ зыхуэдгъэфэщам я бжыгъэм и гугъу сщIыкъым. Иджыпсту Украинэм щекIуэкI дзэ Iуэху хэхам цIыху мин 244-рэ щыIэщ, техникэр зэрагъэпэщыжу щыIэ IэщIагъэлIхэр куэдщ. Я ныбжь зэрынэсам, е я узыншагъэр зэрымытэмэмым къыхэкIыу, цIыху мин 41-рэ къаутIыпщыжащ. Абы иужькIэ дзэ Iуэху хэхам кIуэну жэрдэм зиIэхэр зэхуашэсу щIадзащ. Мы илъэсым и кIэухым ирихьэлIэу езым я фIэфIыныгъэкIэ фронтым кIуам я бжыгъэр цIыху мин 400-м щIигъунущ. Зи Хэкур зыхъумэну жэрдэм зиIэхэр ди къэралым щыкуэдщ, махуэ къэс цIыху мин 1,5-м зрагъэтх.  Дэ ди дежкIэ ахэр псори зэхуэдэщ, псори зауэлIщ, лIыхъужьщ. Абы къыхэкIыу иджыри зэ мобилизацие щIэтщIын щытыкIэ дихуакъым, - жиIащ Путиным. </p>\n<p> </p>\n</div></div></div><div class=\"field field-name-field-author field-type-text field-label-hidden\"><div class=\"field-items\"><div class=\"field-item even\">НЭЩIЭПЫДЖЭ Замирэ.</div></div></div><div class=\"field field-name-field-glav field-type-taxonomy-term-reference field-label-above clearfix\"><h3 class=\"field-label\">Главная статья (ФОТО ОБЯЗАТЕЛЬНО): </h3><ul class=\"links\"><li class=\"taxonomy-term-reference-0\"><a href=\"/glav_s\" typeof=\"skos:Concept\" property=\"rdfs:label skos:prefLabel\" datatype=\"\">Да</a></li></ul></div>", "pub_date": "Thu, 14 Dec 2023 12:01:16 +0000", "author": "operator"}
{"title": "Къэрал экономикэм зеужь", "url": "https://apkbr.ru/node/9480", "description": "<div class=\"field field-name-field-rubrika field-type-taxonomy-term-reference field-label-hidden clearfix\"><ul class=\"links\"><li class=\"taxonomy-term-reference-0\"><a href=\"/news\" typeof=\"skos:Concept\" property=\"rdfs:label skos:prefLabel\" datatype=\"\">ЗэIущIэхэр</a></li></ul></div><div class=\"field field-name-field-image field-type-image field-label-hidden\"><div class=\"field-items\"><div class=\"field-item even\" rel=\"og:image rdfs:seeAlso\" resource=\"https://apkbr.ru/sites/apkbr.ru/files/styles/large/public/field/image/729d6683-aa70-422c-ad70-ae82374ad20d.jpg?itok=2m8qBfDm\"><img typeof=\"foaf:Image\" src=\"https://apkbr.ru/sites/apkbr.ru/files/styles/large/public/field/image/729d6683-aa70-422c-ad70-ae82374ad20d.jpg?itok=2m8qBfDm\" width=\"480\" height=\"296\" alt=\"\" /></div></div></div><div class=\"field field-name-body field-type-text-with-summary field-label-hidden\"><div class=\"field-items\"><div class=\"field-item even\" property=\"content:encoded\"><p><strong>Сыт щыгъуи Президентым псом япэу зэреупщIыр къэралым и экономикэ щытыкIэрщ. НобэкIэ дрипагэну сыт къэдэхъулIар? Абы и жэуапу Путин Владимир жиIащ къэралкIуэцI валовэ продукцэм и хэхъуэр мы гъэм и кIэм проценти 3,5-кIэ нэхъыбэ зэрыхъунур. </strong><br />\n«Ар ехъулIэныгъэфIщ. Ауэ, ди жагъуэ зэрыхъущи, инфляцэр тIэкIу дэкIуеящ, илъэсым и кIэм проценти 8-м нэблэгъэну хуагъэфащэ. Ауэ Центральнэ банкымрэ Правительствэмрэ ар зэпIэзэрыт щIыным теухуауэ ялъэкI къагъанэркъым. <br />\nПсом нэхъыщхьэращи, ди къэралым къыщыщIагъэкIхэм хохъуэ, ар мы гъэм проценти 3,6-кIэ нэхъыбэщ. УзыщыгуфIыкI хъуну Iуэхущ къэралым и мылъкум инвестицэу къыхалъхьэр проценти 10-кIэ нэхъыбэ зэрыхъуар.  А псом къегъэлъагъуэ зыужьыныгъэм и лъагъуэм дызэрытетыр. Ахъшэ халъхьэ, къыщIагъэкIымрэ ящIымрэ хохъуэ, цIыхухэм папщIэ IэнатIэщIэхэр къоунэху. <br />\nПредприятиехэм къахэхъуэр процент 24-м нэсащ. ДяпэкIэ, улахуэм хэхъуэнущ, проценти 8 хуэдизкIэ.  ЛэжьапIэншэхэм я бжыгъэм зэрыхэщIым ущымыгуфIыкIынкIэ Iэмал иIэкъым, ар процентищым нэдгъэсауэ щытамэ, иджы къызэрыдбжамкIэ, проценти 2,9-рэ хъуащ. Апхуэдэ Урысейм и тхыдэм къыщыхъуакъым. 2024 гъэм щIышылэм и I-м МРОТ-р процент  18-кIэ хэхъуэнущ. Зи гугъу тщIыхэр къэралым и экономикэм зэрызиужьым и зы щыхьэтщ.</p>\n<p> </p>\n</div></div></div><div class=\"field field-name-field-author field-type-text field-label-hidden\"><div class=\"field-items\"><div class=\"field-item even\">НЭЩIЭПЫДЖЭ Замирэ.</div></div></div><div class=\"field field-name-field-glav field-type-taxonomy-term-reference field-label-above clearfix\"><h3 class=\"field-label\">Главная статья (ФОТО ОБЯЗАТЕЛЬНО): </h3><ul class=\"links\"><li class=\"taxonomy-term-reference-0\"><a href=\"/glav_s\" typeof=\"skos:Concept\" property=\"rdfs:label skos:prefLabel\" datatype=\"\">Да</a></li></ul></div>", "pub_date": "Thu, 14 Dec 2023 11:20:42 +0000", "author": "operator"}
{"title": "Урысейм дежкIэ нэхъыщхьэр щхьэхуитыныгъэрщ", "url": "https://apkbr.ru/node/9479", "description": "<div class=\"field field-name-field-rubrika field-type-taxonomy-term-reference field-label-hidden clearfix\"><ul class=\"links\"><li class=\"taxonomy-term-reference-0\"><a href=\"/news\" typeof=\"skos:Concept\" property=\"rdfs:label skos:prefLabel\" datatype=\"\">ЗэIущIэхэр</a></li></ul></div><div class=\"field field-name-field-image field-type-image field-label-hidden\"><div class=\"field-items\"><div class=\"field-item even\" rel=\"og:image rdfs:seeAlso\" resource=\"https://apkbr.ru/sites/apkbr.ru/files/styles/large/public/field/image/8c4ec497-be0b-47be-9b1b-b131114677d1.jpg?itok=0xxDZHqT\"><img typeof=\"foaf:Image\" src=\"https://apkbr.ru/sites/apkbr.ru/files/styles/large/public/field/image/8c4ec497-be0b-47be-9b1b-b131114677d1.jpg?itok=0xxDZHqT\" width=\"480\" height=\"270\" alt=\"\" /></div></div></div><div class=\"field field-name-body field-type-text-with-summary field-label-hidden\"><div class=\"field-items\"><div class=\"field-item even\" property=\"content:encoded\"><p><strong>Федеральнэ канал нэхъыщхьэхэмкIэ, социальнэ сетьхэмкIэ екIуэкI теленэтын занщIэмкIэ Президентым къыхурагъэхьа, кърат  упщIэхэм жэуап ярет.  Псоми нобэ жэуап ямыгъуэтми, Iуэхугъуэ нэхъыщхьэхэр Путиным эфир занщIэм щызэпкърихынущ, адрей псори зи къалэнхэм пщэрылъ ящищIынурэ цIыхубэм ягу зыхуэныкъуэхэр ягъэзэкIуэжынущ.   </strong><br />\nИужьрей тхьэмахуэм цIыхухэр нэхъыбэу зытепсэлъыхь Iуэхугъуэращ пресс-конференцэр къызэрыщIадзар. Ар етIанэгъэ екIуэкIыну президент хэхыныгъэхэм хэтыну Путин Владимир и кандидатурэр къызэригъэлъэгъуарщ. «Сыт хуэдэ  къэралкIуэцI, къэралщIыб Iуэхухэра уэркIэ нэхъыщхьэр?» - япэ упщIэм и жэуапу Путин Владимир жиIащ:<br />\n- Мызэ-мытIэу сытепсэлъыхьащ абы, ауэ къытезгъэзэжми, лейкъым. Урысейм дежкIэ щхьэхуитыныгъэращ псом нэхърэ нэхъыщхьэр, арыншауэ щыIэфынукъым нобэ зэрыщытым хуэдэу, илъэс мин бжыгъэ хъуауэ къызэрыгъуэгурыкIуэм ещхьу.<br />\nАбы ипкъ иткIэ, нэхъыщхьэр щхьэхуитыныгъэр хъумэнырщ, гъэбыдэнырщ. Абы, дауи, куэд къызэщIеубыдэ. КъэралщIыб щхьэхуитыныгъэр хэкум и зыхъумэжыныгъэр нэхъ лъэщ щIынырщ, гъунапкъэхэр гъэбыдэнырщ.  Жылагъуэ щхьэхуитыныгъэми мыхьэнэшхуэ иIэщ, ар ди цIыхухэм я хуитыныгъэм зегъэубгъунырщ, политикэ, парламент ухуэкIэм зегъэужьынырщ,  экономикэ, технологие IэнатIэр егъэфIэкIуэнырщ. Ахэр Урысейми, дэтхэнэ къэралми и къэкIуэнур къызэзыгъэпэщ Iуэхугъуэщ. <br />\nУрысейм и экономикэм и лъэщагъыр нобэ къару зыхуэхъур зэпIэзэрыт щытыкIэм и закъуэкъым, атIэ ипэкIэ дыкIуэтэнымкIэ сэбэпщ. <br />\n </p>\n<p> </p>\n</div></div></div><div class=\"field field-name-field-author field-type-text field-label-hidden\"><div class=\"field-items\"><div class=\"field-item even\">НЭЩIЭПЫДЖЭ Замирэ.</div></div></div><div class=\"field field-name-field-glav field-type-taxonomy-term-reference field-label-above clearfix\"><h3 class=\"field-label\">Главная статья (ФОТО ОБЯЗАТЕЛЬНО): </h3><ul class=\"links\"><li class=\"taxonomy-term-reference-0\"><a href=\"/glav_s\" typeof=\"skos:Concept\" property=\"rdfs:label skos:prefLabel\" datatype=\"\">Да</a></li></ul></div>", "pub_date": "Thu, 14 Dec 2023 11:15:13 +0000", "author": "operator"}
{"title": "«Илъэсым кърикIуахэр - Путин Владимир и гъусэу»", "url": "https://apkbr.ru/node/9478", "description": "<div class=\"field field-name-field-rubrika field-type-taxonomy-term-reference field-label-hidden clearfix\"><ul class=\"links\"><li class=\"taxonomy-term-reference-0\"><a href=\"/news\" typeof=\"skos:Concept\" property=\"rdfs:label skos:prefLabel\" datatype=\"\">ЗэIущIэхэр</a></li></ul></div><div class=\"field field-name-field-image field-type-image field-label-hidden\"><div class=\"field-items\"><div class=\"field-item even\" rel=\"og:image rdfs:seeAlso\" resource=\"https://apkbr.ru/sites/apkbr.ru/files/styles/large/public/field/image/d2288c36-33e8-4c17-98b9-43d2e31e7123.jpg?itok=-Uy5bo4D\"><img typeof=\"foaf:Image\" src=\"https://apkbr.ru/sites/apkbr.ru/files/styles/large/public/field/image/d2288c36-33e8-4c17-98b9-43d2e31e7123.jpg?itok=-Uy5bo4D\" width=\"480\" height=\"320\" alt=\"\" /></div></div></div><div class=\"field field-name-body field-type-text-with-summary field-label-hidden\"><div class=\"field-items\"><div class=\"field-item even\" property=\"content:encoded\"><p>Урысей Федерацэм и Президент Путин Владимир и пресс-конференцэ иным щIидзащ.  «Илъэсым кърикIуахэр Путин Владимир и гъусэу» зыфIаща  Iуэхур мы гъэм пресс-конференцэрэ теленэтын занщIэу зэхэтщ.  Мы дакъикъэхэм къэралым и цIыхухэм Президентыр йопсалъэ Iэмал зэмылIэужьыгъуэхэмкIэ: зэIущIэм кърихьэлIа журналистхэм, телевидением и IэмалхэмкIэ зыкъыхуэзыгъазэхэм, социальнэ сетьхэмкIэ къатхэхэм, нэхъ пасэу зи упщIэхэр къезыгъэхьахэм жэуап убгъуа ярет Путиным. <br />\nЗэIущIэм кърихьэлIащ ди къэралым и хэгъэгухэм щыщ журналистхэр, щIэуэ къыхагъэхьэжа щIыналъэхэм къикIахэр, хамэ къэралхэм щылажьэ репортерхэр.  <br />\nДыгъэгъазэм и 1 лъандэрэ ЦIыхубэ фронтым зэхуихьэса упщIэхэр нэхъыбэу теухуащ социальнэ дэIэпыкъуныгъэхэм, гъуэгухэм я щытыкIэм, псэупIэ-коммунальнэ IэнатIэр къызэрызэгъэпэщам, пенсэхэр хэгъэхъуэным, дзэ Iуэху хэхам щыIэ зауэлIхэм защIэгъэкъуэным. УпщIэу мелуанитIрэ мини 100-рэ кърагъэхьащ. </p>\n<p> </p>\n</div></div></div><div class=\"field field-name-field-author field-type-text field-label-hidden\"><div class=\"field-items\"><div class=\"field-item even\">НЭЩIЭПЫДЖЭ Замирэ.</div></div></div><div class=\"field field-name-field-glav field-type-taxonomy-term-reference field-label-above clearfix\"><h3 class=\"field-label\">Главная статья (ФОТО ОБЯЗАТЕЛЬНО): </h3><ul class=\"links\"><li class=\"taxonomy-term-reference-0\"><a href=\"/glav_s\" typeof=\"skos:Concept\" property=\"rdfs:label skos:prefLabel\" datatype=\"\">Да</a></li></ul></div>", "pub_date": "Thu, 14 Dec 2023 11:08:55 +0000", "author": "operator"}
{"title": "ЦIыхубэ макъамэм и махуэшхуэ", "url": "https://apkbr.ru/node/9443", "description": "<div class=\"field field-name-field-rubrika field-type-taxonomy-term-reference field-label-hidden clearfix\"><ul class=\"links\"><li class=\"taxonomy-term-reference-0\"><a href=\"/news\" typeof=\"skos:Concept\" property=\"rdfs:label skos:prefLabel\" datatype=\"\">ЗэIущIэхэр</a></li></ul></div><div class=\"field field-name-body field-type-text-with-summary field-label-hidden\"><div class=\"field-items\"><div class=\"field-item even\" property=\"content:encoded\"><p><strong>         ГъуазджэхэмкIэ Кавказ Ищхъэрэ къэрал институтым щекIуэкIащ цIыхубэ макъамэхэмкIэ </strong> <strong>II</strong> <strong>лъэпкъыбэ фестивалыр.</strong></p>\n<p>         Фестивалыр къыщызэIуахым ГъуазджэхэмкIэ Кавказ Ищхъэрэ къэрал институтым музыкэм и тхыдэмрэ теориемкIэ и кафедрэм и унафэщI,  гъуазджэ щIэныгъэхэмкIэ кандидат КIумыхъу Людмилэ къыхигъэщащ макъамэм и махуэшхуэ хъуа фестивалым мыхьэнэшхуэ зэриIэр, абы цIыхушхуэ зэрызэхуишэсар. Пшыхьым зыкърезыгъэхьэлIахэмрэ абы зыкъыщызыгъэлъэгъуахэмрэ ар ехъуэхъуащ ехъулIэныгъэрэ зыужьыныгъэрэ яIэну.</p>\n<p>         КъБР-м и Парламентым егъэджэныгъэмкIэ, щIэныгъэмрэ щIалэгъуалэм я IуэхухэмкIэ и комитетым и унафэщI Емуз Нинэ жиIащ хабзэ дахэ хъуауэ лъэпкъыбэ фестивалым зэрызрагъэужьыр, илъэс пщIы бжыгъэ дэкIмэ ар тхыдэм щыщ Iыхьэ зэрыхъунур, кIуэ пэтми фестивалым зэрызрагъэубгъунур, дуней псом щыщ артист цIэрыIуэхэр къызэрырашэлIэнур. Апхуэдэу щIигъужащ цIыху гъащIэм макъамэм увыпIэфI зэрыщиубыдыр, абы и лъэныкъуэкIэ мыпхуэдэ институт дызэриIэр Къэбэрдей-Балъкъэрым щыпсэухэм я дежкIэ насыпышхуэу къызэрилъытэр, абы щIэныгъэ щызэзыгъэгъуэтахэмрэ иджыпсту щеджэхэмрэ республикэм и гъуазджэмрэ щэнхабзэмрэ хэлъхьэныгъэфIхэр зэрыхуащIыр. </p>\n<p>         - Мыпхуэдэ фестивалхэм я мыхьэнэр къэлъытэгъуейщ. ФIыщIэ яхуэфащэщ зэфIэкI зиIэ музыкант ныбжьыщIэхэм зезыгъэужь я егъэджакIуэхэмрэ гъэсакIуэхэмрэ, - жиIащ КъБР-м ЩэнхабзэмкIэ и министерствэм и Методикэ центрым художественнэ егъэджэныгъэмкIэ и унафэщI Бэрбэч Беслъэн. - ДяпэкIи фи ехъулIэныгъэхэмрэ зэфIэкIхэмрэ хэвгъахъуэ, ныбжьыщIэхэ!</p>\n<p>         КIумыхъу Людмилэ жиIащ 2005 гъэм ирагъэжьа фестивалым тхыдэ дахэ къызэрыдекIуэкIыр. ЯпэщIыкIэ ар щIыналъэ зэхыхьэу, иужькIэ Кавказ Ищхъэрэм и хэгъуэгухэм я фестивалу щытащ. Иджы, илъэс етIуанэ хъуауэ ар лъэпкъыбэ зэхуэсщ. </p>\n<p>         - Астрэхъан къикIыну хьэщIэхэм, «Скиф» квартетым, Москва щыщ гитарист цIэрыIуэ Мурин Дмитрий, Мэхъэчкъалэ щыщ, ди институтыр къэзыуха Бекеров Рашид и «<a href=\"https://nalchik.bezformata.com/word/etno-band/17348623/\" title=\"Etno Band\">Etno Band</a>» гупым дапоплъэ, - жиIащ КIумыхъу Людмилэ. - Ди пшыхьыр игъэдэхащ УФ-м щIыхь зиIэ и артист, дунейпсо зэпеуэхэм я лауреат, пшынауэ Шишкин Юрий.</p>\n<p>         Фестивалыр махуитIкIэ зэхэтащ. Абы хыхьэу концертхэр, макъамэ Iэмэпсымэхэм (баян, аккордеон, гитарэ, домрэ) еуэнымкIэ мастер-классхэр ятащ. Зэхыхьэм къыхэжаныкIахэмрэ абы щытекIуахэмрэ щIыхь тхылъхэмрэ саугъэтхэмкIэ яхуэупсащ.</p>\n<p><strong>ТЕКIУЖЬ Заретэ.</strong></p>\n<p> </p>\n<p> </p>\n</div></div></div>", "pub_date": "Mon, 11 Dec 2023 09:35:04 +0000", "author": "operator"}
{"title": "ПсэупIэхэр  ухуэныр япэ  ирагъэщ", "url": "https://apkbr.ru/node/9430", "description": "<div class=\"field field-name-field-rubrika field-type-taxonomy-term-reference field-label-hidden clearfix\"><ul class=\"links\"><li class=\"taxonomy-term-reference-0\"><a href=\"/news\" typeof=\"skos:Concept\" property=\"rdfs:label skos:prefLabel\" datatype=\"\">ЗэIущIэхэр</a></li></ul></div><div class=\"field field-name-body field-type-text-with-summary field-label-hidden\"><div class=\"field-items\"><div class=\"field-item even\" property=\"content:encoded\"><p><strong>Мэзкуу щекIуэкIащ Урысей Федерацэм и Къэрал советым и комиссэу «Ухуэныгъэр, псэупIэ-коммунальнэ хозяйствэр, къалэ гъащIэр» унэтIыныгъэмкIэ комиссэмрэ Къэрал Думэм ухуэныгъэмрэ псэупIэ-коммунальнэ хозяйствэмкIэ и комитетымрэ я зэIущIэ. Абы и лэжьыгъэм видеоконференц жыпхъэм иту хэтащ КБР-м и Iэтащхьэ КIуэкIуэ Казбек. </strong></p>\n<p>Ухуэныгъэ IуэхукIэ мы илъэсым зрагъэхъулIэфамрэ 2030 гъэ пщIондэ зэфIагъэкIыну къалэн зыщащIыжхэмрэ тепсэлъыхьащ УФ-м и Правительствэм и УнафэщIым и къуэдзэ Хуснуллин Марат. <br />\nПрезидентымрэ Правительствэм и УнафэщIымрэ къызэрыдаIыгъым и фIыгъэкIэ, иужьрей илъэсхэм ухуэныгъэ лэжьыгъэхэр щIэгъэхуэбжьауэ йокIуэкI, ар экономикэми щIэгъэкъуэн хуохъу, Хуснуллиным зэрыжиIэмкIэ. <br />\nПравительствэм и УнафэщIым и къуэдзэр нэхъ тегъэчыныхьауэ тепсэлъыхьащ цIыху псэупIэхэм, къалэхэмрэ къуажэхэмрэ къызэщIэубыдауэ зегъэужьын, инфраструктурэми елэжьын зэрыхуейм. А псори зэпхауэ щытыпхъэщ, Хуснуллиным зэрыжиIэмкIэ. КъинэмыщIауэ, псэупIэ ухуэным и псынщIагъым кIэрымыхун папщIэ, щIыналъэхэм гулъытэ нэхъыбэ хуащIыпхъэщ къалэхэм унэ зэтет дащIыхьыным. <br />\nКъэрал советым и комиссэм и унафэщI, Тэтэрстаным и Раис Минниханов Рустам къыхигъэщащ дэчыхыныгъэ зиIэ ипотекэ ­программэхэм я пIалъэр иухыху, унэ къэзыщэхухэм я бжыгъэм зэрыхэхъуэр. Абы къыхэкIыу, ахэри, къуажэ ипотекэм ещхьу, пIалъэншэ щIыныр фIэигъуэт. <br />\nМиннихановым иджыри жэрдэм къыхилъхьащ щIыналъэхэм щрагъэкIуэкIыну ухуэныгъэ лэжьыгъэхэр зэрызэфIахыну щIыкIэмкIэ хуитыныгъэ нэхъыбэ етыпхъэу: «эскроу-счёт» мылъку тыкIэм тету е нэгъуэщI мылъку хэтыкIыкIэ щхьэхуэкIэ. Апхуэдэу ящIмэ, ухуакIуэм (застройщикым) банкхэм ахъшэ хэхъуэ иримыту, жылагъуэм папщIэ ящI ухуэныгъэхэм, сабий садхэмрэ школхэмрэ ядэIэпыкъуа хъунущ. <br />\nУхуэныгъэмкIэ министр Файзуллин Ирек тепсэлъыхьащ IэнатIэм щызекIуэ уасэхэм дяпэкIи якIэлъыплъын, ящI унэхэм я проект­хэр зэтегъэхуэн, къагъэсэбэп IэмэпсымэщIэхэр егъэ­фIэкIуэн зэрыхуейм. <br />\nЗэIущIэм щхьэхуэу щытепсэлъыхьащ псэупIэ-коммунальнэ хозяйствэр зэманым лъэщIыхьэу егъэфIэкIуэн зэрыхуейм, псом хуэмыдэу цIыху псэупIэхэм къыщагъэсэбэп инфраструктурэм и къарур зэманым къыкIэрыху зэрымыхъунум. <br />\nКъэрал Думэм Ухуэныгъэмрэ псэупIэ-коммунальнэ хозяйствэмкIэ и комитетым и унафэщI Пахомов Сергей псэупIэ фондым и гуэшыкIэм тепсэлъыхьащ. «А лъэныкъуэр зэрыщыту нэгъуэщI мардэм тегъэувэн хуейщ. Зи гугъу сщIыр къэралым къыбгъэдэкIыу псэупIэхэм я щытыкIэм кIэлъыплъ IуэхущIапIэхэм я ­къалэныр зэрыхъуэжыпхъэрщ, ахэр зэрыщыту фондыр хъума, зэгъэпэща зэрыхъум тещIыхьауэ щытын хуейщ. Унэхэр зэрызэрахьэ программэхэм хэплъэжкIэрэ, дэ щIыналъэхэр хуит тщIакIэщ абыхэм я Iуэху зыIутыр зрагъэщIэну. Ардыдэм хохьэ унэхэр къызэрызэгъэпэща и лъэныкъуэр, ахэр зехьэныр, я унафэ зегъэкIуэныр псори зы жыпхъэм игъэзэгъэныр, иужькIэ а щытыкIэр псэупIэ-коммунальнэ хозяйствэмрэ «Къэралым информациемкIэ и системэ» IуэхущIапIэмрэ я IэмэпсымэхэмкIэ зэгъэзэхуауэ, бжыгъэр зи тегъэщIапIэ Iэмэпсымэхэм къыщыгъэлъэгъуэжын ­хуейщ», - жиIащ Пахомов Сергей. <br />\nЗэIущIэм щытепсэлъыхьащ ухуэныгъэхэр щызэфIагъэкI пIалъэр нэхъ кIэщI щIын, щIыналъэщIэхэм инфраструктурэм зыщегъэужьын, ухуэныгъэм щызэфIах лэжьыгъэхэр егъэфIэкIуэн зэрыхуейм. <br />\n«Ухуэныгъэ» къудамэм ехьэлIауэ, Къэбэрдей-Балъкъэрым ще­кIуэкIа лэжьыгъэхэр 2023 гъэм щIышылэ - жэпуэгъуэ мазэхэм ­къриубыдэу сом мелард 29,7-рэ и уасэм нос, ар проценти 110,2-рэ мэхъу, 2002 гъэм елъытауэ. <br />\nЦIыхубэм ядэлажьэ IуэхущIапIэ псоми зэхэту мази 10-м къриубыдэу метр зэбгъузэнатIэ мин 386-рэ ятащ (щIышылэ-щэкIуэгъуэ мазэхэм къриубыдэу - мин 447,8-рэ). УхуакIуэ IуэхущIапIэхэм унэ зэтет 41-рэ ящIащ фэтэр 1670-рэ хъууэ, ар мэхъу метр зэбгъузэнатIэ мини 11,7-рэ. Уней ухуакIуэхэм унэ 1868-рэ ящIащ, псори зэхэту метр зэбгъузэнатIэ 274,4-рэ хъууэ. <br />\n«Къалэ псэупIэхэр егъэфIэкIуэн» проектым ипкъ иткIэ цIыхубэ зэхуэсыпIэу 47-рэ, пщIантIи 110-рэ муниципальнэ щIыпIэ 38-м щызэрагъэпэщыжащ, абыхэм ящыщу 50-р - республикэм и бюджетым къыхэкIыу. ЦIыхубэ зэхуэсыпIэ 42-м, пщIантIи 107-м щекIуэкI лэжьыгъэхэр и кIэм нэблэгъащ. <br />\nНалшык и уэрамхэм щекIуэкI ухуэныгъэхэм япкъ иткIэ, инженер лэжьыгъэхэми къыпащэ. Мы гъэм республикэм иджыри щокIуэкI узыншагъэм, щэнхабзэм, спортым, гъуэгу хуэIухуэщIэхэм епха ухуэныгъэ лэжьыгъэхэр.</p>\n</div></div></div>", "pub_date": "Sun, 10 Dec 2023 08:00:29 +0000", "author": "operator"}
{"title": "Къэбэрдей-Балъкъэр Республикэм и Iэтащхьэм и Указ", "url": "https://apkbr.ru/node/9486", "description": "<div class=\"field field-name-field-rubrika field-type-taxonomy-term-reference field-label-hidden clearfix\"><ul class=\"links\"><li class=\"taxonomy-term-reference-0\"><a href=\"/politika\" typeof=\"skos:Concept\" property=\"rdfs:label skos:prefLabel\" datatype=\"\">Политикэ</a></li></ul></div><div class=\"field field-name-body field-type-text-with-summary field-label-hidden\"><div class=\"field-items\"><div class=\"field-item even\" property=\"content:encoded\"><p class=\"rtecenter\"><strong>Къэбэрдей-Балъкъэр Республикэм и Iэтащхьэм  КъэхъукъащIэхэм я хъыбар зэкIуэлIэж центрым и лэжьыгъэр къызэгъэпэщыным и IуэхукIэ и </strong><strong>Указ</strong></p>\n<p>«КъэхъуащIэхэм я хъыбар зэкIуэлIэж центрхэм зы регламентым тету лэжьыгъэр зэрытрагуашэ щIыкIэр зэтеухуэным и IуэхукIэ» 2013 гъэм бадзэуэгъуэм и 25-м къыдигъэкIа Указ №648-м, Къэбэрдей-Балъкъэр Республикэм и Iэтащхьэм «Къэбэрдей-Балъкъэр Республикэм и Iэтащхьэм къэхъуащIэхэм я хъыбар зэкIуэлIэж центр къызэгъэпэщыным и IуэхукIэ» 2023 гъэм гъатхэпэм и 31-м къыдигъэкIа Указ №29-УГ-м япкъ иткIэ <strong>унафэ сощI</strong>:</p>\n<p>1. Къэбэрдей-Балъкъэр Республикэм и Iэтащхьэм къэхъукъащIэхэм я хъыбар зэкIуэлIэж и центрым теухуа Положенэр къэщтэн.</p>\n<p>2. Къэбэрдей-Балъкъэр Республикэм Бжыгъэ зыужьыныгъэмкIэ и министерствэм жэуап ихьу гъэувын:</p>\n<p>Къэбэрдей-Балъкъэр Республикэм къэхъукъащIэхэм я хъыбар зэкIуэлIэж и центрым и лэжьыгъэр зэтриухуэнымкIэ, абы зригъэужьынымкIэ;</p>\n<p> КъэхъукъащIэхэм я хъыбар зэкIуэлIэж центрым зыщригъэужькIэ икIи ар зэригъэлажьэ щIыкIэм техникэ Iэмал игъэбелджылынымкIэ икIи ар пхигъэкIынымкIэ.</p>\n<p>3.КъэхъукъащIэхэм я хъыбар зэкIуэлIэж центрым и пэшхэр, Iэмэпсымэхэр, лэжьэнымрэ шынагъуэншагъэмрэ ехьэлIахэм я щыIэкIэр къызэгъэпэщын и лъэныкъуэкIэ жэуап зыхь органу Къэбэрдей-Балъкъэр Республикэм и Iэтащхьэмрэ Правительствэмрэ я Iуэхухэр зезыхьэ управленэр гъэувын.</p>\n<p>4. Мы Указым къару егъуэт ар официальнэу къыщытрадза махуэм щегъэжьауэ.</p>\n<p><strong>Къэбэрдей-Балъкъэр Республикэм и Iэтащхьэ КIУЭКIУЭ Казбек</strong></p>\n<p><em>Налшык къалэ</em></p>\n<p><em>2023 гъэм дыгъэгъазэм и 7-м</em></p>\n<p><em>№126-УГ</em></p>\n<p> </p>\n<p class=\"rtecenter\"><strong>«Къэбэрдей-Балъкъэр Республикэм и Iэтащхьэм»  «Къэбэрдей-Балъкъэр Республикэм и къэрал властым и гъэзэщIакIуэ органхэм я убзыхукIэм и IуэхукIэ» 2019 гъэм жэпуэгъуэм и 30-м къыдигъэкIа Указ №92-УГ-м зэхъуэкIыныгъэхэр хэлъхьэным теухуауэ</strong></p>\n<p class=\"rtecenter\"><span style=\"font-size:18px\"><strong>Къэбэрдей-Балъкъэр Республикэм и Iэтащхьэм и Указ</strong></span></p>\n<p>1. Къэбэрдей-Балъкъэр Республикэм и Iэтащхьэм «Къэбэрдей-Балъкъэр Республикэм и къэрал властым и гъэзэщIакIуэ органхэм я убзыхукIэми IуэхукIэ» 2019 гъэм жэпуэгъуэм и 30-м къыдигъэкIа Указым мыпхуэдэ зэхъуэкIыныгъэхэр хэлъхьэн:</p>\n<p>а) ухэзыгъэгъуазэ Iыхьэр мыпхуэдэу тхын: «Урысей Федерацэм и щIыналъэхэм цIыхубэ властыр къызэрыщызэрагъэпэщым теухуауэ я зэхуэдэу щыIэ хабзэхэм и IуэхукIэ» Федеральнэ законым и 20-нэ статьям и 1-нэ Iыхьэм, Къэбэрдей-Балъкъэр Республикэм и Конституцэм и 81-нэ статьям и «а» пунктым япкъ иткIэ унафэ сощI:;</p>\n<p>б) 3-нэ пунктым щIыгъужын «Къэбэрдей-Балъкъэр Республикэм и Правительствэм и УнафэщIым и къуэдзэ - Къэбэрдей-Балъкъэр Республикэм и министр» псалъэхэр.</p>\n<p>2. Мы Указым къару егъуэт Iэ щыщIэздза махуэм щегъэжьауэ.</p>\n<p><strong>Къэбэрдей-Балъкъэр Республикэм и Iэтащхьэ КIУЭКIУЭ Казбек</strong></p>\n<p><em>Налшык къалэ</em></p>\n<p><em>2023 гъэм дыгъэгъазэм и 7-м</em></p>\n<p><em>№128-УГ</em></p>\n</div></div></div>", "pub_date": "Fri, 15 Dec 2023 11:42:23 +0000", "author": "operator"}
{"title": "Къэбэрдей-Балъкъэр Республикэм и Iэтащхьэм и Указ", "url": "https://apkbr.ru/node/9468", "description": "<div class=\"field field-name-field-rubrika field-type-taxonomy-term-reference field-label-hidden clearfix\"><ul class=\"links\"><li class=\"taxonomy-term-reference-0\"><a href=\"/politika\" typeof=\"skos:Concept\" property=\"rdfs:label skos:prefLabel\" datatype=\"\">Политикэ</a></li></ul></div><div class=\"field field-name-body field-type-text-with-summary field-label-hidden\"><div class=\"field-items\"><div class=\"field-item even\" property=\"content:encoded\"><p class=\"rtecenter\"><strong>Урысей Федерацэм мэз зэхущытыкIэхэм я IэнатIэм Къэбэрдей-Балъкъэр Республикэм ЩIыуэпс къулеигъэхэмрэ экологиемкIэ и министерствэм кърита полномочиехэм ятещIыхьауэ и пщэ дэлъ къэрал къалэнхэмрэ къэрал Iуэхутхьэбзэхэмрэ зэригъэзэщIэну административнэ регламентхэр къэщтэным теухуауэ» Къэбэрдей-Балъкъэр Республикэм 2013 гъэм мэлыжьыхьым и 26-м къыдигъэкIа Указ №66-УГ-м и 1-нэ пунктым и етхуанэ абзацым къару имыIэжу къэлъытэным и IуэхукIэ</strong></p>\n<p>Урысей Федерацэм мэз зэхущытыкIэхэм я IэнатIэм Къэбэрдей-Балъкъэр Республикэм ЩIыуэпс къулеигъэхэмрэ экологиемкIэ и министерствэм кърита полномочиехэм ятещIыхьауэ и пщэ дэлъ къэрал къалэнхэмрэ къэрал Iуэхутхьэбзэхэмрэ зэригъэзэщIэну административнэ регламентхэр къэщтэным теухуауэ» Къэбэрдей-Балъкъэр Республикэм и Iэтащхьэм 2013 гъэм мэлыжьыхьым и 26-м къыдигъэкIа Указ №66-УГ-м и 1-нэ пунктым и етхуанэ абзацым къару имы!эжу къэлъытэн.</p>\n<p><strong>Къэбэрдей-Балъкъэр Республикэм и Iэтащхьэ            КIУЭКIУЭ Казбек</strong></p>\n<p><em>Налшык къалэ</em></p>\n<p><em>2023 гъэм дыгъэгъазэм и 4-м</em></p>\n<p><em>№124-УГ</em></p>\n</div></div></div>", "pub_date": "Thu, 14 Dec 2023 06:06:32 +0000", "author": "operator"}
{"title": "Къэбэрдей-Балъкъэр Республикэм и Парламентым и  Унафэ", "url": "https://apkbr.ru/node/9453", "description": "<div class=\"field field-name-field-rubrika field-type-taxonomy-term-reference field-label-hidden clearfix\"><ul class=\"links\"><li class=\"taxonomy-term-reference-0\"><a href=\"/politika\" typeof=\"skos:Concept\" property=\"rdfs:label skos:prefLabel\" datatype=\"\">Политикэ</a></li></ul></div><div class=\"field field-name-body field-type-text-with-summary field-label-hidden\"><div class=\"field-items\"><div class=\"field-item even\" property=\"content:encoded\"><p class=\"rtecenter\"> </p>\n<p class=\"rtecenter\"><strong>«Къэбэрдей-Балъкъэр Республикэм дыкъэзыухъуреихь дунейр щыхъумэным и IуэхукIэ» Къэбэрдей-Балъкъэр Республикэм и Законым и 3-нэ статьям зэхъуэкIыныгъэхэр хэлъхьэным теухуауэ» Къэбэрдей-Балъкъэр Республикэм и Законым и IуэхукIэ<br />\nКъэбэрдей-Балъкъэр Республикэм и Парламентым и  Унафэ</strong></p>\n<p>\nКъэбэрдей-Балъкъэр Республикэм и Парламентым <strong>унафэ ещI:</strong><br />\n1. «Къэбэрдей-Балъкъэр Республикэм дыкъэзыухъуреихь дунейр щыхъумэным и IуэхукIэ» Къэбэрдей-Балъкъэр Республикэм и Законым и 3-нэ статьям зэхъуэкIыныгъэхэр хэлъхьэным теухуауэ» Къэбэрдей-Балъкъэр Республикэм и Законыр къэщтэн.<br />\n2. Мы Законыр Къэбэрдей-Балъкъэр Республикэм и Iэтащхьэм хуегъэхьын Iэ щIидзын икIи хэIущIыIу ищIын папщIэ.<br />\n3. Мы Унафэм къару егъуэт официальнэу къыщытрадза махуэм щегъэжьауэ.<br />\n<strong>Къэбэрдей-Балъкъэр Республикэм и Парламентмы и УнафэщI Егоровэ Татьянэ.</strong><br />\n<em>Налшык къалэ<br />\n2023 гъэм щэкIуэгъуэм и 16-м<br />\n№763-П-П</em></p>\n<p class=\"rtecenter\">\n<strong>«Такси псынщIэхэмкIэ цIыхухэмрэ хьэлъэмрэ къешэкIыныр къызэгъэпэщыным и IэнатIэм щыщыIэ зэхущытыкIэхэр зэтес щIыным и IуэхукIэ» Къэбэрдей-Балъкъэр Республикэм и Законым и IуэхукIэ<br />\nКъэбэрдей-Балъкъэр Республикэм и Парламентым и Унафэ</strong></p>\n<p>\nКъэбэрдей-Балъкъэр Республикэм и Парламентым<strong> унафэ ещI:</strong><br />\n1.«Такси псынщIэхэмкIэ цIыхухэмрэ хьэлъэмрэ къешэкIыныр къызэгъэпэщыным и IэнатIэм щыщыIэ зэхущытыкIэхэр зэтес щIыным и IуэхукIэ» Къэбэрдей-Балъкъэр Республикэм и Законыр къэщтэн.<br />\n2. Мы Законыр Къэбэрдей-Балъкъэр Республикэм и Iэтащхьэм хуегъэхьын Iэ щIидзын икIи хэIущIыIу ищIын папщIэ.<br />\n3. Мы Унафэм къару егъуэт къыщащта махуэм щегъэжьауэ.<br />\n<strong>Къэбэрдей-Балъкъэр Республикэм и Парламентым и УнафэщI Егоровэ Татьянэ.</strong><br />\n<em>Налшык къалэ<br />\n2023 гъэм щэкIуэгъуэм и 16-м<br />\n№765-П-П</em></p>\n<p class=\"rtecenter\">\n<strong>«Къэбэрдей-Балъкъэр Республикэм щыIэ автомобиль гъуэгухэмрэ щрагъэкIуэкI гъуэгу лэжьыгъэхэмрэ я IуэхукIэ» Къэбэрдей-Балъкъэр Республикэм и Законым зэхъуэкIыныгъэхэр хэлъхьэным теухуауэ» Къэбэрдей-Балъкъэр Республикэм и Законым и IуэхукIэ<br />\nКъэбэрдей-Балъкъэр Республикэм и Парламентым и Унафэ</strong></p>\n<p>\nКъэбэрдей-Балъкъэр Республикэм и Парламентым <strong>унафэ ещI:</strong><br />\n1. «Къэбэрдей-Балъкъэр Республикэм щыIэ автомобиль гъуэгухэмрэ щрагъэкIуэкI гъуэгу лэжьыгъэхэмрэ я IуэхукIэ» Къэбэрдей-Балъкъэр Республикэм и Законым зэхъуэкIыныгъэхэр хэлъхьэным ятеухуауэ» Къэбэрдей-Балъкъэр Республикэм и Законыр къэщтэн.<br />\n2. Мы Законыр Къэбэрдей-Балъкъэр Республикэм и Iэтащхьэм хуегъэхьын Iэ щIидзын икIи хэIущIыIу ищIын папщIэ.<br />\n3. Мы Унафэм къару егъуэт къыщащта махуэм щегъэжьауэ.<br />\n<strong>Къэбэрдей-Балъкъэр Республикэм и УнафэщI Егоровэ Татьянэ</strong><br />\n<em>Налшык къалэ<br />\n2023 гъэм щэкIуэгъуэм и 16-м<br />\n№767-П-П</em></p>\n<p class=\"rtecenter\"><strong>«Языныкъуэ республикэ законхэм зэхъуэкIыныгъэхэр хэлъхьэным теухуауэ» Къэбэрдей-Балъкъэр Республикэм и Законым и IуэхукIэ<br />\nКъэбэрдей-Балъкъэр Республикэм и Парламентым и Унафэ</strong></p>\n<p>\nКъэбэрдей-Балъкъэр Республикэм и Парламентым<strong> унафэ ещI:</strong><br />\n1.«Языныкъуэ республикэ законхэм зэхъуэкIыныгъэхэр хэлъхьэным ятеухуауэ» Къэбэрдей-Балъкъэр Республикэм и Законыр къэщтэн.<br />\n2. Мы Законыр Къэбэрдей-Балъкъэр Республикэм и Iэтащхьэм хуегъэхьын Iэ щIидзын икIи хэIущIыIу ищIын папщIэ.<br />\n3. Мы Унафэм къару егъуэт къыщащта махуэм щегъэжьауэ.<br />\n<strong>Къэбэрдей-Балъкъэр Республикэм и Парламентым и УнафэщI Егоровэ Татьянэ</strong><br />\n<em>Налшык къалэ<br />\n2023 гъэм щэкIуэгъуэм и 16-м<br />\n№769-П-П</em></p>\n<p class=\"rtecenter\"><strong> «Егъэджэныгъэм и IуэхукIэ» Къэбэрдей-Балъкъэр Республикэм и Законым и 5-нэ статьям зэхъуэкIыныгъэхэр хэлъхьэным и IуэхукIэ» Къэбэрдей-Балъкъэр Республикэм и Законым теухуауэ<br />\nКъэбэрдей-Балъкъэр Республикэм и Парламентым и Унафэ</strong></p>\n<p>\nКъэбэрдей-Балъкъэр Республикэм и Парламентым <strong>унафэ ещI:</strong><br />\n1. «Егъэджэныгъэм и IуэхукIэ» Къэбэрдей-Балъкъэр Республикэм и Законым и 5-нэ статьям зэхъуэкIыныгъэхэр хэлъхьэным теухуауэ» Къэбэрдей-Балъкъэр Республикэм и Законыр къэщтэн.<br />\n2. Мы Законыр Къэбэрдей-Балъкъэр Республикэм и Iэтащхьэм хуегъэхьын Iэ щIидзын икIи хэIущIыIу ищIын папщIэ.<br />\n3. Мы Унафэм къару егъуэт къыщащта махуэм щегъэжьауэ.<br />\n<strong>Къэбэрдей-Балъкъэр Республикэм и Парламентым и УнафэщI Егоровэ Татьянэ</strong><br />\n<em>Налшык къалэ<br />\n2023 гъэм щэкIуэгъуэм и 16-м<br />\n№771-П-П</em></p>\n<p class=\"rtecenter\">\n<strong> «Егъэджэныгъэм и IуэхукIэ» Къэбэрдей-Балъкъэр Республикэм и Законым и 5-нэ статьям зэхъуэкIыныгъэхэр хэлъхьэным теухуауэ»<br />\n Къэбэрдей-Балъкъэр Республикэм и Закон<br />\n<em> Къэбэрдей-Балъкъэр Республикэм и Парламентым къищтащ 2023 гъэм щэкIуэгъуэм и 16-м</em></strong><br />\n </p>\n<p><strong>1-нэ статья</strong><br />\n«Егъэджэныгъэм и IуэхукIэ» Къэбэрдей-Балъкъэр Республикэм и Закон №23-РЗ-уэ 2014 гъэм мэлыжьыхьым и 24-м къыдэкIам (правовой информацэм и официальнэ интернет-портал (<a href=\"http://www.pravo.gov.ru\">www.pravo.gov.ru</a>) мы къэкIуэнухэр къыщыхьа «г-1» пункт щIагъыр щIыгъун:<br />\n«г-1) рабочэхэмрэ къулыкъущIэхэмрэ IэщIагъэщIэхэм хуэзыгъэхьэзыр программэхэм тету лэжьыгъэм къыщхьэщашауэ ирагъаджэ сабий зеиншэхэмрэ, адэ-анэхэм я нэIэ щIэмыту къэна сабийхэмрэ, я узыншагъэм сэкъат (абыхэм я акъылым зэрызиужьымкIэ къыкIэрыхуахэри яхэту) зиIэ зеиншэхэмрэ адэ-анэхэм я нэIэ щIэмыту къэна сабийхэмрэ зэрырагъэджэну тхылъхэу зэрытхэну Iэмэпсымэхэу республикэ бюджетым и хьэкъкIэ къащэхунур зыхуэдизымрэ къызэращэхуну щIыкIэмрэ гъэувыныр;»<br />\n<strong>2-нэ статья</strong><br />\nМы Законым къару егъуэт 2024 гъэм шIышылэм и 1-м щегъэжьауэ.<br />\n<strong>Къэбэрдей-Балъкъэр Республикэм и Iэтащхьэ КIуэкIуэ Казбек.</strong><br />\n<em>Налшык къалэ<br />\n2023 гъэм дыгъэгъазэм и 4-м<br />\n№43-РЗ</em></p>\n</div></div></div>", "pub_date": "Tue, 12 Dec 2023 15:11:54 +0000", "author": "operator"}
{"title": "ДэIэпыкъуныгъэр ирагъашэ", "url": "https://apkbr.ru/node/9437", "description": "<div class=\"field field-name-field-rubrika field-type-taxonomy-term-reference field-label-hidden clearfix\"><ul class=\"links\"><li class=\"taxonomy-term-reference-0\"><a href=\"/selhoz\" typeof=\"skos:Concept\" property=\"rdfs:label skos:prefLabel\" datatype=\"\">Абы дегъэпIейтей</a></li></ul></div><div class=\"field field-name-body field-type-text-with-summary field-label-hidden\"><div class=\"field-items\"><div class=\"field-item even\" property=\"content:encoded\"><p>«Урысейм и МЧС-м и кхъухь­лъатэ хэхам Эль-Ашир мысыр (египет) къалэм нигъэсынущ Къэбэрдей-Балъкъэр Респуб­ликэм ис­хэр Газэ секторым и цIыхухэм зэрадэIэпыкъур. <br />\nФIыщIэ ин яхузощI ар къы­зэзыгъэпэщахэмрэ зыхуахьэсар яIэрыгъэхьэным егугъуа­хэмрэ. <br />\nИл-76 урысей кхъухьлъатэр Москва и Жуковский аэропортым телъэтыкIащ, ерыскъы­хэкIрэ цIыхухэр зыхуеинкIэ хъуну хьэпшыпу тонн 20 илъу. <br />\nА псор Мазэныкъуэ Плъыжь мысыр зэгухьэныгъэм иратынурэ, абыхэм Газэ секторым щыпсэухэм лъагъэIэсыжыну аращ», - щетх КIуэкIуэ Казбек и телеграм-каналым.</p>\n</div></div></div>", "pub_date": "Sun, 10 Dec 2023 07:10:24 +0000", "author": "operator"}
{"title": "Бгым зыщызыдзыжхэр", "url": "https://apkbr.ru/node/9412", "description": "<div class=\"field field-name-field-rubrika field-type-taxonomy-term-reference field-label-hidden clearfix\"><ul class=\"links\"><li class=\"taxonomy-term-reference-0\"><a href=\"/selhoz\" typeof=\"skos:Concept\" property=\"rdfs:label skos:prefLabel\" datatype=\"\">Абы дегъэпIейтей</a></li></ul></div><div class=\"field field-name-body field-type-text-with-summary field-label-hidden\"><div class=\"field-items\"><div class=\"field-item even\" property=\"content:encoded\"><p><strong>Канадэм щекIуэкIа иужьрей къэпщытэныгъэхэм къызэрагъэлъэгъуамкIэ, цIыху 25-м щыщу зыр «эвтаназие» IэмалымкIэ дунейм щохыж а къэралым. 2024 гъэм щыщIэдзауэ, лIэныгъэр къыхэпхыным уезыхулIэ хабзэхэр къэралым нэхъри нэхъ тIасхъэ щащIыну я мурадщ.</strong></p>\n<p> «Эвтаназие» хъужыр цIыхур езым и гукъыдэжкIэ мастэ гуэрхэр зыхригъэIуу дунейм зэрехыжырщ. Хуэмышэчыну узыфэ хьэлъэ къызэуэлIа цIыхум и псэм и унафэр езым IэщIалъхьэжу аращ, «уи дежкIэ нэхъыфIыр уэ езым уощIэж» жыхуаIэу. Мы Iуэхум узэрытрагъэгушхуэм и щыхьэту къэплъытэ хъунущ ар уеблэмэ художественнэ тхыгъэхэм зэрыхыхьам. КIыхь зезмыгъэщIу, зы щапхъэ къыфхуэсхьынщ. Хэту пIэрэ иджырей тхакIуэхэм нэхъ цIэрыIуэу яхэтыр жысIэу, сылъыхъуэурэ, жеIэри инджылыз цIыхубз Мейес Джоджэ и цIэ къыспэщIэхуащ. Псори зытхьэкъуар «Уэ сыпхуэзэн ипэкIэ» и романырт. Удихьэхыу узэджэф тхылъыр хъуащ, сэ сызэреплъымкIэ. ЗэдзэкIакIуэхэми зэIамыгъэхьауэ, уитхьэкъуу зэхэлъхьа роман хъарзынэм хьэмбылум укIэлъыпхъуэурэ, щыхупIэм уришалIэу къыщIэкIащ. Лъагъуныгъэ куум и нэщэнэу мыбы къыхэщыр зэрымыщIэкIэ зи лъэр щIэкIа спортсмен щIалэм «зиукIыжын хуитыныгъэр къызэрыIэщIамыхырт». Уи щхьэфэцым зрисэ къудейкъым, гъуэгу пхэнжым апхуэдиз къару игъуэтын папщIэ, дауэ ахэр зэрызэхэтыр жыуегъэIэ.</p>\n<p>Канадэм узыншагъэм кIэлъыплъынымкIэ и министерствэм ищIа къэхутэныгъэхэм къагъэлъэгъуащ 2022 гъэм и кIуэцIкIэ цIыху 13000-м эвтаназиер къызэрагъэсэбэпар. Ар ипэ илъэсым нэхърэ процент 30-кIэ нэхъыбэщ. «ПщIэ пылъу дунейм ехыжын» лъэпкъ псапащIэ зэгухьэныгъэр утыку къихьауэ, Канадэм и правительствэм йолъэIу апхуэдэ щIыкIэу дунейм ехыжыну цIыху нэхъыбэ хуит ящIыну.</p>\n<p>Эвтаназиер къыхахыным цIыхухэр нэхъыбэу езыхулIэр лышхырщ. Ауэ иджы сымаджэщхэм щIэлъ цIыхухэм хуэмурэ зэрыхагъэзыхьымкIэ зыкъаумыс. «Шхыни, псыи, хущхъуи къызамытыжу, зытхьэщIыпIэми самышэу хъуащ. Си жагъуэ ящIурэ эвтаназием сыхуэкIуэну къызжаIэрт, дохутырым ар и щхьэр течауэ къызиIуэкIырт», - игу къегъэкIыж сымаджэхэм я зым.</p>\n<p>Къэрал министерствэм а Iэмалыр къэбгъэщхьэпэныр нэхъ хуит зэрищIрэ, дэтхэнэ зы узыфэри зыщIэбукIыжын щхьэусыгъуэ ящIу хъуащ. Ар зыфIэзахуэхэм зэрыжаIэмкIэ, «а Iэмалым хуэмыкIуэмэ, Канадэм и медицинэм апхуэдиз цIыхум еIэзэныр мылъкукIэ худэшынукъым».</p>\n<p>Онтарио къалэм щыщ цIыхубзым тутын Iугъуэ езэгъыртэкъыми, эвтаназие иригъэщIын хуейуэ квотэ къратащ. 2023 гъэм щегъэжьауэ, эвтаназие зрагъэщIыну хуитщ зи акъылым сэкъат игъуэтахэм, уеблэмэ ныбжьыщIэхэм. Дохутырхэм я чэнджэщкIэ зызыукIыжхэм ятекIуадэ уасэр къэралым ет. Германием щекIуэкIа нацист зэхэтыкIэм иужькIэ, мы Канадэм щыпхагъэкI, цIыхур эвтаназием ехулIэн хабзэм нэхърэ нэхъ гузэвэгъуэ тлъэгъуакъым жызыIэхэр куэд мэхъу.</p>\n<p>«Иужьрей зэманым эвтаназием хуэкIуапхъэхэм ятеухуа зэдауэхэр нэхъ гуащIэ хъуащ, - дыкъыщоджэ Iуэхум тетхыхь «Известия» газетым ит тхыгъэм. - Бэлыхь хэхуа сымаджэ хьэлъэхэм я узыр ящыгъэпсынщIэн мурадыр къэралым псэууэ къигъэнэну хуэмейхэм ирахьэлIэ. ЦIыхур езым и гукъыдэжкIэ дунейм ехыжыну хуит зыщI хабзэр гъэткIиин хуейуэ къэзылъытэхэм я макъыр хуабжьу яIэт, ауэ дохутырхэм ар къыдаIыгъыркъым, унафэр зыIэщIэлъхэм я ней зыщамыгъэхуэн папщIэ».</p>\n<p> Нобэрей IуэхукIэ Канадэр эвтаназиер хуит щащIа къэралиблым язщ. А хабзэр къыщащтар 2016 гъэрщ. Франджыри а лъэужьым ирокIуэ.</p>\n<p>Урысейм и лIыкIуэу Канадэм щыIэ Степанов Олег жеIэ: «Зи ныбжь хэкIуэта цIыхухэм, зауэм ныкъуэдыкъуэу къикIыжахэм, уз хьэлъэ зыгъэвхэм еIэзэн и пIэкIэ, пхуэгъэхъужыну узхэм щхьэкIэ жраIэ: «Ар куэдрэ, куэдрэ екIуэкIынущ, уи фэр трихынущ. Ауэ нэгъуэщI хэкIыпIэ къыхэпхыфынущ, иджыпсту мыбдеж дыдэм зы хущхъуэ цIыкIу зыхебгъэIуу, гупсэхуу ужеижмэ, утыншыжынущ».</p>\n<p>Урыс дипломатым и псалъэм щыхьэт тохъуэ Оксфорд университетым и профессор Чжу Юань:</p>\n<p>- Илъэс блэкIам щегъэжьауэ, Канадэм и къэрал хабзэм жьыи щIэи заукIыжыным трегъэгушхуэ, къахэхъуэ мылъкум зэрыхуейм хуэдэу псэуну Iэмал къримытмэ. Къэрал жумартым ахэр пщIэншэу иукIыну къигъэгугъэу аращ ипэжыпIэкIэ. Игъэпсэуным ахъшэ щIитыфынукъым, ауэ псапэу игъэлIэфынущ.</p>\n<p>«Мы шейтIан хабзэр Тхьэм дину къригъэха псоми япэщIоувэ, - жеIэ тхакIуэ Стариков Николай. - ЦIыхухэр псэуну хуейщ, ауэ зэрызагъэхъужын ахъшэ яIэкъыми, заукIыжыну къытрагъэхьэ. ЩIылъэм тет цIыху бжыгъэр ягъэмащIэу аращ а унафэ икIэмкIэ. Гугъу ехьхэм дадоIэпыкъу жаIэ щхьэкIэ, нэхъеижитIу лей ирах».</p>\n<p> «Къэралым дежкIэ эвтаназием ахъшэ тригъэкIуадэмэ, нэхъ фейдэщ, цIыхур игъэхъуж нэхърэ, - пещэ ищхьэкIэ зи цIэ къыхэдгъэща Чжу Юань. - ЗэрылIыкIыну уз къызэузхэм ирахьэлIэ мы Iэмалым илъэсым хуэзэу доллар мелуан 87-рэ къахудигъэкIащ. Нэхъыбэ трагъэгушхуэмэ, а бжыгъэм иджыри илъэс къэс доллар мелуан 72-рэ къахухэхъуэнущ».</p>\n<p> «ЛIэныгъэм и щэнхабзэ» зыфIаща мы хабзэ хьэдэгъуэдахэр демократием и нэщэнэу къагъэлъэгъуэну хуожьэ. Щэнхабзэ хъужыр псэукIэ хабзэщ, гъащIэм IэфI къыщIэзыгъэхьэж цIыху зэхэтыкIэщ. Къэрал псо мы мыхъумыщIагъэм зэрыдихьэхам къигъэлъагъуэр унафэ зыIэщIэлъхэр гъуэгу пхэнжым зэрытетырщ.</p>\n</div></div></div><div class=\"field field-name-field-author field-type-text field-label-hidden\"><div class=\"field-items\"><div class=\"field-item even\">ЧЭРИМ Марианнэ.</div></div></div>", "pub_date": "Fri, 08 Dec 2023 12:00:29 +0000", "author": "operator"}
{"title": "Хъыджэбзыр щIэныгъэ хуей?", "url": "https://apkbr.ru/node/9395", "description": "<div class=\"field field-name-field-rubrika field-type-taxonomy-term-reference field-label-hidden clearfix\"><ul class=\"links\"><li class=\"taxonomy-term-reference-0\"><a href=\"/selhoz\" typeof=\"skos:Concept\" property=\"rdfs:label skos:prefLabel\" datatype=\"\">Абы дегъэпIейтей</a></li></ul></div><div class=\"field field-name-body field-type-text-with-summary field-label-hidden\"><div class=\"field-items\"><div class=\"field-item even\" property=\"content:encoded\"><p><strong>Урысей школхэм 2023 гъэм и фокIадэм щегъэжьауэ, гъэунэхуныгъэ щIыкIэу щаджын щIадзащ «семьеведение» зыфIаща дерсыщIэр. ДызыхуэкIуэ илъэсым ар школ программэхэм хагъэхьэнущ.</strong></p>\n<p>НобэкIэ семьеведениер щIыналъэ 36-м щрагъэдж. ЗэкIэ ар зы Iыхьэу хоувэ «Мыхьэнэ зиIэ псалъэмакъ» дерсхэм. Хуэм-хуэмурэ ахэр щхьэхуэ хъунурэ нэхъ купщIафIи ящIынущ. Сабийхэр хуаущиинущ унагъуэм щызекIуапхъэ хабзэхэм, зэIыхьлыхэр зэрызэхущытын хуейм, сабиймрэ балигъымрэ я зэхаку дэлъыпхъэ гулъытэм. НыбжьыщIэхэр щыгъуазэ ящIынущ къэрал хабзэмкIэ унагъуэм къащытехуэну жэуаплыныгъэми, нэчыхь зэратх щIыкIэми, ныбжьым елъытауэ узыншагъэм зэрызихъуэжми, псэуху къыхуэщхьэпэну нэгъуэщI куэдми.</p>\n<p>Мы Iуэхум и мыхьэнэр цIыкIуу пхужыIэнукъым, дызэрыт зэманым унагъуэхэр лъэлъэжрейуэ, сабий куэд зеиншэу, зыдэплъеини зыщыгугъыни ямыIэу къызэрынэм тепщIыхьмэ. Иужьрей зэманым къэралым цIыхуу къыхэхъуэм и бжыгъэри кIэрыхуауэ къалъытэ.</p>\n<p>Къэрал Думэм Унагъуэм, адэ-анэм, сабиигъуэм я хуитыныгъэр хъумэнымкIэ и комитетым и унафэщI Останинэ Нинэ жеIэ:</p>\n<p>- ЩIыналъэ 40-м школ программэм хэту щрагъэдж нобэкIэ семьеведениер. Экспериментым Самарэ къалэм щыщIэддзащ. УФ-м ЕгъэджэныгъэмкIэ и министерствэм и гъусэу, дерсыр зэраджыну тхылъ догъэхьэзыр.</p>\n<p>ДерсыщIэу жаIэ щхьэкIэ, «Унагъуэ гъащIэм щызекIуэ хабзэмрэ гъэсэныгъэмрэ» цIэр зезыхьэу щытам зэхъуэкIыныгъэ гуэрхэр халъхьауэ аращ мыбдежым, - топсэлъыхь жэрдэмыщIэм ЕгъэджэныгъэмкIэ министерствэм и нэIэ щIэт, Сабиигъуэр, унагъуэр, гъэсэныгъэр джынымкIэ институтым и унафэщI Агре Наталье. - Ауэ япэрей дерсхэр нэхъ Iэпэдэгъэлэлу ирагъэкIуэкIыу щытамэ, мыбы унагъуэ зэрыбухуэну, зэрыпхъумэну Iуэхугъуэхэм нэхъ наIуэу щытепсэлъыхьынущ.</p>\n<p>Хэт езыгъэджынур мы дерсыр? Иныкъуэхэм я еплъыкIэмкIэ, ар егъэджакIуэхэм я пщэ дэплъхьэ хъунущ. Адрейхэм дин лэжьакIуэхэр школым егъэблэгъэн хуейуэ къалъытэ.</p>\n<p>Псалъэмакъышхуэ иращIэкIащ иджыблагъэ ФедерацэмкIэ Советым и сенатор Павловэ Маргаритэ утыку кърихьа гупсысэми. Къэралыр цIыху зэрыщыщIэм, унагъуэхэр зэрылъэлъэжым и щхьэусыгъуэу сенаторым къелъытэ бзылъхугъэхэр цIыхубз къалэным зэрыщыужам. «Хъыджэбзхэр щIэныгъэ нэхъыщхьэ зрагъэгъуэтыным тегъэгушхуэн хуейкъым, - жеIэ Павловэм. - Унагъуэр, быныр, щхьэгъусэр къафIэмыIуэхужу, ахъшэ къахуэлэжьмэ, IэщIагъэ зрагъэгъуэтмэ, адрей псоми мыхьэнэ ямыIэж хуэдэу ягъэув иджы щыIэхэм. ЦIыхубз куэдым цIыхухъу хьэл къащтащ, къызыхуигъэщIам хуэмыфэщэжу. Хъыджэбзыр еджэным, IэнатIэфI зыIэригъыхьэным, унэ къищэхуным ерыщу трагъэгушхуэ, унагъуэмрэ бынымрэ зыщIыпIи кIуэжынкъым жаIэри. Аращи, илъэс 40 зи ныбжь цIыхубз насыпыншэхэр ди куэдщ, ани щхьэгъуси мыхъуауэ, унагъуэ насыпыр ямыгъэунэхуауэ. Мыхьэнэ зимыIэ щIэныгъэрэ дипломкIэ зэгъэпэща щIалэгъуалэр щIэдгъэбэгъуэн щыIэкъым. Ахэр я IэщIагъэкIи лажьэркъым, мыр хъуну пIэрэ, мобы нэхъ сыхэзэгъэну пIэрэ жаIэурэ, я ныбжьыр хокIуатэри, бын зрамыгъэгъуэтыжыфу къонэ».</p>\n<p>Депутатым и псалъэм хэлъыр нэхъыбэм къагуроIуэ, ауэ языныкъуэ хабзэщIэкъухэм ещхьу, «цIыхубзыр щIэныгъэ нэхъыщхьэ хуейкъым» жыпIэнри къезэгъыщэ къыщIэкIынкъым. ЩIэныгъэм хуэщIа-хуэмыщIам укъыфIэкIмэ, цIыхубзым IэщIагъэрэ щIэныгъэрэ имыIэу зэрымыхъунур и фIэщ зыщIар цIыхухъум фIыкIэ зэрыщымыгугъыжырщ. Бын куэд яIэным щIыщIэмыхъуэпсри а щхьэусыгъуэ дыдэрщ. Абы къыхэкIыу, къэралым и цIыху бжыгъэр игъэбэгъуэну хуеймэ, зэгупсысын хуейр цIыхум и псэукIэрщ. Унагъуэ умыухуэ, бын умыпI, уи щхьэгъусэм уемыдаIуэ къыбжиIэркъым, дауи, щIэныгъэ нэхъыщхьэм.</p>\n<p>«Пщащэм езым и Iуэхужщ унэгуащэ хъунрэ щIэныгъэм зритынрэ, - жеIэ ищхьэкIэ зи цIэ къитIуа Останинэм. - Ауэ нобэ цIыхубзхэр экономикэм къыхэтчмэ, лэжьакIуэ къытхуэнэжынукъым, езы экономикэри дэхуэхынущ. Абы къыхэкIыу, улажьэурэ унагъуэ зепхьэну Iэмал къозыт зэхъуэкIыныгъэхэр жылагъуэ гъащIэм хэтлъхьэныр нэхъ губзыгъагъэщ, хъыджэбзхэм «фемыджэ, фэ щIэныгъэ фыхуейкъым» яжетIэн нэхърэ.</p>\n<p>Адыгэ унагъуэр къатщтэмэ, цIыхубзыр «дэни нэсу» щытынырщ зытрагъэгушхуэр. Мылъкуи къыхуэлэжьу, щIэныгъэми хэзагъэу, бын гъэсэнри Iэпэдэгъэлэл имыщIу. Ауэ щIэныгъэм хэзэгъэнури хэмызэгъэнури университетым щIэукIэн зэрыхуэмейр пэжщ. IэщIагъэм димыхьэхмэ, къулыкъущIэ хъунщ жыпIэми, зи Iуэху зэрихуэм хэзымыщIыкIым сыт хуэдэ къулыкъущIэ къыхэкIынур? АпщIондэху акъыл жанхэмрэ гурыхуэхэмрэ щIыналъэм йокIри, я насып нэгъуэщIыпIэ къыщалъыхъуэ.</p>\n</div></div></div><div class=\"field field-name-field-author field-type-text field-label-hidden\"><div class=\"field-items\"><div class=\"field-item even\">ЧЭРИМ Марианнэ.</div></div></div>", "pub_date": "Thu, 07 Dec 2023 06:30:14 +0000", "author": "operator"}
{"title": "И IэщIагъэм хуэпэжу", "url": "https://apkbr.ru/node/9530", "description": "<div class=\"field field-name-field-rubrika field-type-taxonomy-term-reference field-label-hidden clearfix\"><ul class=\"links\"><li class=\"taxonomy-term-reference-0\"><a href=\"/segodnya\" typeof=\"skos:Concept\" property=\"rdfs:label skos:prefLabel\" datatype=\"\">Жылагъуэ</a></li></ul></div><div class=\"field field-name-body field-type-text-with-summary field-label-hidden\"><div class=\"field-items\"><div class=\"field-item even\" property=\"content:encoded\"><p><strong><span style=\"font-size:18px\">КъытщIэхъуэ щIэблэр тэмэму гъэсэнымрэ егъэджэнымрэ гуащIэшхуэ езыхьэлIа егъэджакIуэхэм ящыщщ Аруан щIыналъэм хыхьэ Псыгуэнсу къуажэм дэт курыт школ №1-м илъэс куэдкIэ щылэжьа КъардэнгъущI (Семэн) Ларэ (Iэмсирэт) ТIутIэ и пхъур. Егъэджэныгъэ-гъэсэныгъэ IэнатIэм илъэс 40-м щIигъукIэ пэрыта Ларэ а зэманым къриубыдэу зыкъигъэлъэгъуащ зи лэжьыгъэм хуэIэижь, щIэныгъэ куурэ зэфIэкI лъагэрэ зыбгъэдэлъ егъэджакIуэу. КъардэнгъущIыр егъэджакIуэ къудейкъым, атIэ зэхъуэкIыныгъэхэр зи бэ IэнатIэм и IэмалыщIэхэм я лъыхъуакIуэу, къэхутакIуэу щытущ IэнатIэм зэрыпэрытар. </span></strong></p>\n<p><span style=\"font-size:18px\">IуэхуфI куэдрэ цIыху цIэрыIуэкIэ къулей Псыгуэнсу адыгэ къуажэжьым къыщалъхуащ Ларэ. Абы и адэ-анэ Семэнхэ ТIутIэрэ КIутIэрэ ящыщащ жылэм пщIэрэ нэмысрэ щызиIахэм. Я бынхэу Iэмирэт, Чэбирэт, Хьэбас, Ларэ (Iэмсирэт), Амырхъан, Мадинэ сымэ щIэныгъэрэ IэщIагъэрэ ирагъэгъуэтыфащ зэщхьэгъусэхэм. Нэхъыжьхэр нобэ ящхьэщымытыжми, абыхэм я щапхъэр я гъуазэу дунейм тетщ Семэн зэдэлъхузэшыпхъухэр: цIыхугъэр, пэжыгъэр, лъэпкъ хабзэр, пщIэр ягъэнэхъапэ. <br />\nЖылэм дэт курыт школыр ехъулIэныгъэкIэ къиуха нэужь, Ларэ еджэным щыпищащ Налшык дэт педучилищэм. IэщIагъэ зэзыгъэгъуэта егъэджакIуэ ныбжьыщIэм 1973 гъэм лэжьэн щыщIидзащ я къуажэ школым. ЩIэхыу хэзэгъащ ар зыпэрыхьа Iуэхум. Куэд дэмыкIыу Ларэ мурад ищIащ и щIэныгъэм хигъэхъуэну икIи КъБКъУ-м тхыдэ-филогогиемкIэ и факультетым урысыбзэмрэ литературэмкIэ и къудамэм щIэтIысхьащ. Зэман дэкIри, ари фIы дыдэу къиухащ, и зэфIэкIкIи, и щIэныгъэкIи нэхъ къулей хъуауэ лэжьыгъэм пищащ. <br />\nУрысыбзэмрэ литературэмрэ школакIуэ нэхъыжьхэм ярегъэджри, Iэзагъышхуэ хэлъу и дерсхэр еухуэ, и еджакIуэхэр абы зэрыдригъэхьэхыным, урысыбзэр хуиту икIи шэрыуэу къагъэсэпэфу щытыным хущIэкъуу. ЕгъэджакIуэм сабийхэм яIэ зэфIэкIым зрегъэужь, урысыбзэмкIэ ябгъэдэлъыпхъэ щIэныгъэм хегъахъуэ. Апхуэдэ Iуэху бгъэдыхьэкIэр нобэрей зэманым егъэджэныгъэм къыхуигъэув къалэн нэхъыщхьэхэм ящыщщ. Ар зыхулъэкIынури зи лэжьыгъэм гурэ псэкIэ ета, зи IэщIагъэр фIыуэ зылъагъу цIыхурщ. <br />\n- ЕгъэджакIуэ IэщIагъэм пасэ дыдэу гу хуэсщIауэ щытащ. Ар и фIыщIэу къызолъытэ япэ егъэджакIуэу сиIа Бэч Зерэ. Абы и лэжьэкIэ дахэр гъащIэм щапхъэ щысхуэхъуащ, и лъэужьым сызэриувамкIи зы махуи сыхущIегъуэжакъым, - жеIэ Ларэ. – Зэманым зехъуэж, абы дэщIыгъууи цIыхухэм я дуней еплъыкIэмрэ гупсысэмри нэгъуэщI мэхъу. Иджы егъэджакIуэм и пщэм къыдэхуэ къалэн нэхъ ин дыдэхэм ящыщщ, щIэблэм щIэныгъэ куу етыным къыдэкIуэу, цIыхубэпсо лъапIэныгъэхэр яфIэмыгъэкIуэдыныр, лъэпкъ хабзэмрэ нэмысымрэ я жыпхъэхэм иту къэгъэтэджыныр. <br />\nНыбжьыщIэхэм гъэсэныгъэ дахэ яхэлъу, фIымрэ Iеймрэ зэхащIыкIыу къэгъэхъуным дэтхэнэ дерсри хуигъэлажьэу екIуэкIащ ар. Псом хуэдэжкъым Ларэ литературэмкIэ иту щыта урок купщIафIэхэр. ГъащIэм и дерсхэу къалъытэ классикэ литературэм школакIуэхэр щыгъуазэ здищIым, КъардэнгъущIым къигъэсэбэпырт иджырей методикэ пэрытым, компьютер техникэм я Iэмал лъащIэншэхэр. Урысыбзэмрэ литературэмрэ и лъабжьэу, егъэджакIуэ IэкIуэлъакIуэм сабийхэр иришалIэрт дунейпсо щэнхабзэм, усыгъэр абыхэм псэкIэ захригъэщIэным, тхылъыр фIыуэ ялъагъуу, ар я ныбжьэгъу пэжу къалъытэным хущIэкъуу. Апхуэдэ щIыкIэкIэ Ларэ ныбжьыщIэхэм я псэр пэгъунэгъу ищIырт сыт хуэдэ лъэхъэни жылагъуэм щалъытэ лъапIэныгъэхэу ЦIыхугъэ, Пэжыгъэ, Лъагъуныгъэ, Жэуаплыныгъэ, Хэкупсэ жыхуиIэхэм. <br />\n ЕгъэджакIуэм къызэрилъытэмкIэ, гъэсэныгъэ дахэ зыхэлъ цIыхурщ бгъэдэлъ щIэныгъэр зи щхьэми, цIыхубэми, щалъхуа и Хэкуми и ехъулIэныгъэхэм хуэзыгъэлэжьэфынур. Аращ Ларэ щIэныгъэмрэ гъэсэныгъэмрэ зэгуэхыпIэ зимыIэ зы Iуэхугъуэ ину къыщIилъытэр.<br />\n Лэжьэн щыщIидзагъащIэм егъэджакIуэм зыхуигъэувыжауэ щыта къалэнхэм ар зэрынэсам щыхьэт техъуэ Iуэху куэд щыIэщ. КъардэнгъущIым иригъэджахэм къахэкIащ щIэныгъэ зэхуэмыдэхэм я докторхэр, кандидатхэр. Я цIэ къипIуэ хъунущ щIэныгъэм и дунейм гъуэгу щыпхызышахэу Тэрчокъуэ Тимур, БейцIыкIу Альберт, КъардэнгъущI Оксанэ сымэ. Зэгуэрым езыр и япэ егъэджакIуэм и лъэужьым зэриувым хуэдэу, Ларэ и щапхъэм тету егъэджакIуэныр IэщIагъэу къыхэзыха и гъэсэнхэри мащIэкъым. Абыхэм ящыщщ Бэджийхэ Оксанэрэ Жаннэрэ, Гъуэгунокъуэ Мадинэ, нэгъуэщIхэри. И гъэсэнхэм я ехъулIэныгъэрщ егъэджакIуэм и лъэр ноби жан зыщIыр, езыр а IэнатIэм пэрымытыжми. Апхуэдэ лъагапIэхэр, дауи, зы махуэ-махуитIкIэ зэпэща ехъулIэныгъэкъым, атIэ гупсысэ куурэ Iуэху зехьэкIэ пэрытрэ, псэ хьэлэл лэжьыгъэрэ жэуаплыныгъэрэ зи лъабжьэ гуащIэдэкIым къыпэкIуа текIуэныгъэщ, фIыгъуэщ. <br />\n ЕгъэджакIуэм и лэжьэкIэм гу лъамытэу къэнакъым. И ехъулIэныгъэхэм папщIэ абы мызэ-мытIэу къыхуагъэфэщащ КъБР-м Егъэджэныгъэмрэ щIэныгъэмкIэ и министерствэм, егъэджэныгъэмкIэ Аруан щIыналъэ IэнатIэм, Псыгуэнсу къуажэ администрацэм къабгъэдэкI щIыхь тхылъхэр. Ларэ и дежкIэ абыхэм нэхърэ нэхъ лъапIэжщ къуажэдэсхэр къызэрыхуарэзыр, иригъэджахэм я гурылъ дахэхэр. ЕгъэджакIуэ Iэзэм, гъэсакIуэ нэсым ноби куэдрэ зэхех абыхэм къабгъэдэкI фIыщIэ, щытхъу псалъэхэр.<br />\n Къыхэдгъэщынщи, КъардэнгъущIыр адыгэбзэкIэ республикэм къыщыдэкI газет закъуэм, «Адыгэ псалъэм», и ныбжьэгъу пэжхэм ящыщщ. Абы зэрыжиIэмкIэ, къыхуэмыгъэсу йожьэ абы и къыдэкIыгъуэхэм икIи ит тхыгъэхэр набдзэгубдзаплъэу щIеджыкI, упщIэ иIэ хъуми, редакцэм и лэжьакIуэхэм закъыпещIэ. <br />\n Зи дуней тетыкIэри гупсысэкIэри щапхъэ адыгэ бзылъхугъэ акъылыфIэм дохъуэхъу къэблэгъа ИлъэсыщIэмкIэ. И унагъуэм исхэм я насып илъагъуу, жылагъуэм щиIэ пщIэмрэ щIыхьымрэ хэмыщIу куэдрэ узыншэу псэуну ди гуапэщ. </span></p>\n<p> </p>\n</div></div></div><div class=\"field field-name-field-author field-type-text field-label-hidden\"><div class=\"field-items\"><div class=\"field-item even\">ЖЫЛАСЭ Маритэ.</div></div></div>", "pub_date": "Tue, 19 Dec 2023 14:05:07 +0000", "author": "operator"}
{"title": "Лъэмыжыр къызэIуахыжащ", "url": "https://apkbr.ru/node/9529", "description": "<div class=\"field field-name-field-rubrika field-type-taxonomy-term-reference field-label-hidden clearfix\"><ul class=\"links\"><li class=\"taxonomy-term-reference-0\"><a href=\"/segodnya\" typeof=\"skos:Concept\" property=\"rdfs:label skos:prefLabel\" datatype=\"\">Жылагъуэ</a></li></ul></div><div class=\"field field-name-field-image field-type-image field-label-hidden\"><div class=\"field-items\"><div class=\"field-item even\" rel=\"og:image rdfs:seeAlso\" resource=\"https://apkbr.ru/sites/apkbr.ru/files/styles/large/public/field/image/1901_17.jpg?itok=RaXnvWSr\"><img typeof=\"foaf:Image\" src=\"https://apkbr.ru/sites/apkbr.ru/files/styles/large/public/field/image/1901_17.jpg?itok=RaXnvWSr\" width=\"480\" height=\"270\" alt=\"\" /></div></div></div><div class=\"field field-name-body field-type-text-with-summary field-label-hidden\"><div class=\"field-items\"><div class=\"field-item even\" property=\"content:encoded\"><p><span style=\"font-size:18px\"><strong>«Кавказ» зи фIэщыгъэ Р-217 къэралпсо автомашинэ гъуэгум хыхьэ, Бахъсэн псыежэхым телъ лъэмыжыр зэрагъэпэщыжри, хуиту ущызекIуэ хъууэ иджыблагъэ къызэIуахыжащ. Абы икъук1э щыгуф1ык1ащ республикэм исхэри, 1уэхук1э ди деж къэк1уэн хуей хъухэри.</strong><br />\nИужьрей илъэсхэм зы жэщ-махуэм къриубыдэу лъэмыжыр машинэ мин 35-м нэблагъэ зэпаупщI. Аращ къызыхэкIар метри 122-рэ хъу лъэмыжым зрагъэубгъуныр, лъэныкъуитIымкIи автомашинэхэр т1рыт1у щызэблэк1ыу экIэщIэхыныр. Абы къищынэмыщIауэ, лъэмыжым хуэшэчыну хьэлъэр иджыри къэс зэрыщытам еплъытмэ, тIукIэ нэхъыбэ ящIащ. Къапщтэмэ, лъэмыжыр щIэрыщIэу тралъхьэжауэ жыпIэ хъунущ. Бахъсэн псыхъуэ къедза къуажэхэр «Махуэгъэпс лъэмыжкIэ» зэджэм япэщIыкIэ и екIуэлIапIэхэр трахри, ар зыбгъэдыхьэ псыхъуэ ныджэхэр къатIэщIащ. Гъуэгуухуэхэм ныджэ егъэбыдылIапIэхэр нэхъ бгъуэ ящIащ, абы иужькIэ лъэмыжыр яIэтри яшэщIащ. Лъэмыжым и лъэгур зытрагъэжыхьыну щIыпIэхэм гъущIыкIэ хагъэжыхьащ, бгыкъухэмрэ щхьэIумрэ хагъэувэжащ. Мы лэжьыгъэ Iыхьэр нэхъ гугъуу зэрыщытым къыхэкIыу, псыежэхым и уэрагъыр нэхъ мащIэ ящIу щхьэдагъэухын хуей хъуащ. И пкъыр псыхъуэ нэпкъхэм хагъэжыхьа нэужь, лъэныкъуитIымкIэ къекIуалIэ гъуэгухэм хыхьэжу асфальт тралъхьэжащ. Лэжьыгъэхэр зэрыщыту цIыхум и шынагъэншагъэр къызэгъэпэщынымкIэ щыIэ мардэхэми, гъуэгум и фIагъыр къэзыIэт щапхъэхэми тохуэ. Къыхэгъэщын хуейщ лъэмыж лъэныкъуитIми пщыхьэщхьэкIэ къыпынэу уэздыгъэхэр зэрытрагъэувар, гъуэгу дамыгъэхэр зэрытращIар, зэпрыкIыпIэхэмрэ лъэс лъагъуэхэмрэ зэрыхуащIар.<br />\nIэщIагъэлIхэм зэрыжаIэмкIэ, гъуэгуухуэхэм лъэмыжым лэжьыгъэшхуэ иращIылIащ, иджырей технологиехэр шэщIауэ къагъэсэбэпащ. Iуэхур нэсу къызэгъэпэща хъун папщIэ, Урысейм гъуэгу хуэIухуэщIэхэмкIэ и къулыкъущIапIэр, «Кавказ» къэралпсо гъуэгум кIэлъыплъ IуэхущIапIэр, гъуэгуухуэ зэгухьэныгъэхэр жыджэру зэдэлэжьащ.<br />\nКъэбэрдей-Балъкъэр Республикэм Транспортымрэ гъуэгу хуэIухуэщIэхэмкIэ и министерствэм хъыбар къызэритамкIэ, Къэбэрдей-Балъкъэрыр зи гъуэгухэр нэхъыфIу къалъытаитхум ящыщщ. Абы щыхьэт тохъуэ ди республикэм и цIыхубэм я процент 73-р гъуэгухэм яIэ щытыкIэмкIэ арэзы зэрыхъур. Нэрылъагъущ, дагъуэ гуэрхэр щыхуащI къыхэкIми, гъуэгуухуэ IэнатIэм и къалэнхэр нэсу зэригъэзащIэр, иригъэкIуэкI лэжьыгъэхэм щыщIэныгъэ къызэрыхэмыкIыным зэрыхущIэкъур. Ауэ, нэхъыщхьэращи, екIуэкI гъуэгуухуэ лэжьыгъэхэм цIыхум халъэгъуащ я узыншагъэр зыхъумэ икIи тыншыгъуэхэр къахузэзыгъэпэщ жэрдэмхэр. Гъуэгу хуэIухуэщIэхэм ехьэлIа упщIэхэм жэуап езытахэм псоми апхуэдэ гупсысэхэр къыхагъэщащ.<br />\n«ГъуэгуфI шынагъуэншэхэр» къэрал программэр зэрызащIэ щIыкIэм ехьэлIауэ IэщIагъэлIхэм къыхагъэщ машинэ жапIэ тIуащIэ зиIэ, сэмэгумкIи ижьымкIи хуэзэу лъэмыжхэр ухуэныр, щыIэхэр а мардэхэм тету щIэрыщIэу зэгъэпэщыжыныр, зегъэубгъуныр, гъуэгу нэзхэр IэмалыщIэхэмкIэ гъэбыдэныр, жылагъуэ мыхьэнэ зиIэ IуэхущIапIэхэм я екIуэлIапIэхэр зэIузэпэщ щIыныр технологиещIэхэм зэрытращIыхьым къыщымыувыIэу, экономикэм зегъэужьынми хуэунэтIауэ зэрыщытыр. ЦIыхухэм мыхьэнэшхуэ ират гъуэгу ухуэкIэм. Зэгуэр къуажэхэм пхыкIыу тралъхьауэ щытыгъа асфальт пIащIэр къилъэлъэжмэ, щIыпIэ-щ1ыпIэкIэрэ ар ядыжурэ уземыкIуэжыф зэрыхъуар, абы фэбжь мымащIэу къызэрыхэкIри нэрылъагъу хъуат. Аращ къуажэхэм щекIуэкI а лэжьыгъэшхуэхэм цIыхубэм я нэIэ тету щIекIуэкIыр. Иджырей гъуэгу ухуэкIэ мардэхэм къагъэув гъуэгу занщIэм телъ асфальт пIащIэр техауэ геотекстиль илъхьэныр, ар къатитIу зэтелъхьауэ асфальбетоныр къытеубгъуэжыныр, гъуэгу напщIэхэр къэIэтауэ асфальтбетоным нэс зэщIэгъэбыдэныр.<br />\nКъэрал программэм ипкъ иткIэ Къэбэрдей-Балъкъэрым и щIыналъэхэм 2022 гъэм къриубыдэу километри 110-м гъуэгущIэхэр щытралъхьауэ щытамэ, дызэрыт илъэсым километри 130-м щIигъу гъуэгу зэрагъэпэщыжащ. IэщIагъэлIхэм зэрыжаIэмкIэ, 2024 гъэм иджыри километри 100-м щIигъу тралъхьэнущ.<br />\n«ЦIыхум и гъащIэр гъуэгум тету ехь, абыхэм я шынагъэншагъэр къызэгъэпэщыныр, щызекIуэ щIыпIэхэр фIагъ и лъэныкъуэкIэ дагъуэ имыIэу къэIэтыныр узэбакъуэ мыхъун хабзэщ, ар зыхуей хуэдгъэзэныр ди хьэкъщ», – щыжаIэ КъБР-м Транспортымрэ гъуэгу хуэIухуэщIэхэмкIэ и министерствэм.</span><br />\n </p>\n</div></div></div><div class=\"field field-name-field-author field-type-text field-label-hidden\"><div class=\"field-items\"><div class=\"field-item even\">ШУРДЫМ Динэ.</div></div></div><div class=\"field field-name-field-glav field-type-taxonomy-term-reference field-label-above clearfix\"><h3 class=\"field-label\">Главная статья (ФОТО ОБЯЗАТЕЛЬНО): </h3><ul class=\"links\"><li class=\"taxonomy-term-reference-0\"><a href=\"/glav_s\" typeof=\"skos:Concept\" property=\"rdfs:label skos:prefLabel\" datatype=\"\">Да</a></li></ul></div>", "pub_date": "Tue, 19 Dec 2023 13:05:57 +0000", "author": "operator"}
{"title": "НОБЭ", "url": "https://apkbr.ru/node/9521", "description": "<div class=\"field field-name-field-rubrika field-type-taxonomy-term-reference field-label-hidden clearfix\"><ul class=\"links\"><li class=\"taxonomy-term-reference-0\"><a href=\"/data\" typeof=\"skos:Concept\" property=\"rdfs:label skos:prefLabel\" datatype=\"\">Махуэгъэпс</a></li></ul></div><div class=\"field field-name-body field-type-text-with-summary field-label-hidden\"><div class=\"field-items\"><div class=\"field-item even\" property=\"content:encoded\"><h2 class=\"rtecenter\"><strong>Дыгъэгъазэм и 19, гъубж</strong></h2>\n<p><strong>ХуэмыщIауэ псэухэм защIэгъэкъуэным и дунейпсо махуэщ<br />\nУрысей Федерацэм ШынагъуэншагъэмкIэ и Къэрал Къулыкъум и дзэ тIасхъэщIэх IэнатIэм и лэжьакIуэхэм я махуэщ<br />\n1906 гъэм</strong> къалъхуащ Къэбэрдей-Балъкъэрым щыщ адмирал, Ищхъэрэ, Балтие флотхэм я командующэу щыта <strong>Головко Арсений.<br />\n1935 гъэм</strong> къалъхуащ филологие щIэныгъэхэмкIэ доктор, Горькэм и цIэр зезыхьэ Дунейпсо литературнэ институтым и профессор <strong>Алий Аллэ.<br />\n1939 гъэм</strong> къалъхуащ футболист Iэзэу щыта, СССР-ми РСФСР-ми я чемпион, КъБР-м физкультурэмрэ спортымкIэ щIыхь зиIэ и лэжьакIуэ<strong> Iэпщэ Александр.</strong></p>\n<p class=\"rtecenter\"><u><strong>Дунейм и щытыкIэнур</strong></u></p>\n<p>«pogoda.yandex.ru» сайтым зэритымкIэ, Налшык уэфIу щыщытынущ. Махуэм хуабэр градуси 2 - 7, жэщым щIыIэр 1 градус щыхъунущ.</p>\n<h2 class=\"rtecenter\"><strong>Лъэпкъ Iущыгъэ:<br />\nДыгъэр зытемыпсэр щыIэжкъым.</strong></h2>\n<p> </p>\n</div></div></div><div class=\"field field-name-field-author field-type-text field-label-hidden\"><div class=\"field-items\"><div class=\"field-item even\">Зыгъэхьэзырар ЩхьэщэмыщI Изэщ.</div></div></div>", "pub_date": "Tue, 19 Dec 2023 06:04:38 +0000", "author": "operator"}
{"title": "Бгыхэм я махуэ", "url": "https://apkbr.ru/node/9512", "description": "<div class=\"field field-name-field-rubrika field-type-taxonomy-term-reference field-label-hidden clearfix\"><ul class=\"links\"><li class=\"taxonomy-term-reference-0\"><a href=\"/data\" typeof=\"skos:Concept\" property=\"rdfs:label skos:prefLabel\" datatype=\"\">Махуэгъэпс</a></li></ul></div><div class=\"field field-name-field-image field-type-image field-label-hidden\"><div class=\"field-items\"><div class=\"field-item even\" rel=\"og:image rdfs:seeAlso\" resource=\"https://apkbr.ru/sites/apkbr.ru/files/styles/large/public/field/image/1801_22.jpg?itok=C2oOd81k\"><img typeof=\"foaf:Image\" src=\"https://apkbr.ru/sites/apkbr.ru/files/styles/large/public/field/image/1801_22.jpg?itok=C2oOd81k\" width=\"480\" height=\"270\" alt=\"\" /></div></div></div><div class=\"field field-name-body field-type-text-with-summary field-label-hidden\"><div class=\"field-items\"><div class=\"field-item even\" property=\"content:encoded\"><p><strong>Аранэ лъагапIэхэр – а псалъитI къудейм гупсысэр зыхуамышэрэ псэм къыщызэщIамыгъэушэрэ гъуэтыгъуейщ. Зым и дежкIэ ахэр зылъэмыIэс уэсылъэ-къырылъэу дыгъэм пэлыдхэрщ, адрейм къызэрыщыхъур налкъутналмэсу зэщIэпщIыпщIэ Iуащхьэ плъыфэбэ зэкIэлъыкIуэу зи дахагъэм итхьэкъуущ.</strong></p>\n<p>Бгыхэм я дунейпсо махуэр дыгъэгъазэм и 11-м ООН-м и Ассамблее Нэхъыщхьэм 2003 гъэм иригъэкIуэкIа и 57-нэ зэхуэсым къыщащтами, абыкIэ жэрдэмыр къыщыхалъхьар нэхъ пасэущ - 1992 гъэм зи гугъу тщIы зэгухьэныгъэм зэхиша и зэхуэсышхуэу дыкъэзыухъуреихь дунейр хъумэнымрэ зегъэужьынымрэ теухуауэ щытарщ.</p>\n<p>Ди планетэм и щIы щхьэфэм и Iыхьэ плIанэм нэблагъэр (процент 22-м щIигъур) къуршхэмрэ къуакIэбгыкIэхэмкIэ щIэхъумащ. ЩIэныгъэлIхэм къызэралъытэмкIэ, дунейпсо экономикэм зиужьынымкIэ бгылъэ щIыпIэхэм я мыхьэнэр къыпхуэмылъытэн хуэдизу инщ. КъызэрабжамкIэ, ЩIы Хъурейм тес цIыхухэм я процент 15-р (мелардым щIигъур) къырылъэ-къуршылъэхэм щопсэу. Абыхэм я дежкIэ ахэр икIи я ерыскъы къэкIуапIэщ.</p>\n<p>Къыхэгъэщыпхъэщ, къуршхэр биологие зэмылIэужьыгъуагъэу ЩIы Хъурейм щытедгъуатэм и процент 50-м нэблагъэм, нэгъуэщI зы щIыпIи узыщримыхьэлIэ къэкIыгъэрэ псэущхьэм, я «хэгъэгуу» зэрыщытри, ди планетэм и щIыгум щежэх псышхуэхэм я нэхъыбапIэм я «гущапIэу» къызэрабжри, къинэмыщIауэ, цIыхухэр, зыщаплъыхьынымкIэ, нэхъ дэзыхьэх, туризмэм нэхъ зыщрагъэужь щIыпIэ телъыджэхэм зэрыхалъытэри.</p>\n<p>Урысей Федерацэр къатщтэмэ, и щIыналъэхэм ящыщу 43-м къуршхэмрэ лъагапIэхэмрэ щыкуэдщ.     </p>\n<p>Бгыхэр игъащIэ лъандэрэ диIащ, иджыри диIэщ хъупIэу, гъавэ щIапIэу, зыгъэпсэхупIэу. Къуршхэм хэлъ хъугъуэфIыгъуэхэр мымащIэу къыщIах, тIуащIэхэм дэт гидростанцхэм унэхэр ягъэнэху, заводхэр, фабрикэхэр ягъэлажьэ. Къуршхэр лъэщапIэ яхуэхъуащ еджагъэшхуэхэми. Мыбыхэм щадж щIым и зэхэлъыкIэр, дызэрыбауэ жьым уахэм ета и ищхьэ къатхэм я зэхэлъыкIэр, хьэрш жыжьэм къыщекIуэкIхэр. Iуащхьэ лъагэхэм щагъэув телескоп абрагъуэхэмкIэ вагъуэхэм щакIэлъоплъ, абдежым хьэуар зэрыщынэхъ кIащхъэм, уафэщIхэри зэрыщынэхъ гъунэгъум къыхэкIыу.</p>\n<p>Ди жагъуэ зэрыхъунщи, кIуэтэху къэс нэрылъагъу мэхъу бгыхэми тIасхъапIэ зэраIэр, ахэри игъащIэкIэ зэтемыщэхэжын быдапIэу зэрыщымытыр. Дигу къемыуэнкIэ Iэмал зимыIэщ, къуршхэм хъугъуэфIыгъуэхэр къыщIэзых языныкъуэ IуэхущIапIэхэм я унафэщIхэр я лэжьыгъэм зэрыхуэмыIэижьым, я гуащIэдэкIым къарикIуэнум зэрытемыгузэвыхьым къыхэкIыу, ахэр щылъэща щIыпIэхэр къыпхуэмыцIыхужын хуэдизу теплъаджэ зэращIри. </p>\n<p><strong>ГъэщIэгъуэнщ</strong></p>\n<p>ЩIы Хъурейм щынэхъ лъагэ дыдэ бгыхэр зыхыхьэ Гималаи къурш зэрыIыгъым километр мини 3-м нэблагъэ и кIыхьагъщ, и бгъуагъыр километр 350-м нызэрохьэс. Къэзыухъуреихь Iэгъуэблагъэм ар апхуэдизу щхьэщыIэтыкIащи, и лъэныкъуэ зырызымкIэ дунейм и щытыкIэр щызэхуэдэкъым: ищхъэрэкIэ зыкъыщызэкъуэзых губгъуэшэкракъ абрагъуэхэм Сыбыр щIыIэр нэсми, Индие къэралыгъуэмкIэ гъэза и джабэ нэкIухэр зыхуэкIуэж тIуащIэ щIэращIэхэм, мэзылъэ бгыщIэхэм я лъабжьэм, жэнэтым укъыщыхутам хуэдэщи, щыхуабэщ, щызэгъщ, къэкIыгъэу къыщыкIри бащэщ. Дызэрыщыгъуазэщи, Гималаи къурш зэрыбыным хеубыдэ метр 8848-рэ зи лъагагъ Джомолунгмэ (Эверест) бгыжьри, абы куэдкIэ зыкъыкIэрызымыгъэху Iуащхьэ абрагъуэжьхэу 10-ри.   </p>\n<p>ЗэрытщIэщи, куэд щIащ дыщыпсэу Кавказыр зыщыбгъэпсэхунымкIэ, лъэс туризмэм зыщебгъэужьынымкIэ, лыжэхэмкIэ къыщыбжыхьынымкIэ, альпинизмэм ехьэлIа зэхьэзэхуэхэр щебгъэкIуэкIынымкIэ зыхуэдэ щымыIэ щIыпIэхэм ящыщу къызэралъытэри.</p>\n<p>Ауэ, итIани, мы зэманым дунейм нэхъ зыщызыужьа, щынэхъ цIэрыIуэ дыдэ бгы лыжэ курортхэр здэщыIэр Европэм и курыкупсэм зыщызыукъуэдия Альп къуршылъэ щIыпIэращ. Абы и бгы нэхъ лъагэ дыдэ Монблан Франджымрэ Италиемрэ я гъунапкъэм тетщ. 1965 гъэм ирихьэлIэу, лъэныкъуитIымкIи а бгым и лъабжьэм щыпхаудащ а къэралитIым я зыгъэпсэхупIэ нэхъ лъэрызехьэхэр зэпызыщIэ къурш гъуэгу цIэрыIуэр.</p>\n<p>Иджы Японие къэралымкIэ зедгъэзэкIынщи, абы и хытIыгухэм ящхьэщылъэгыкI Фудзи бгыжьыр куэд щIакъым дунейпсо щIэинхэм ящыщу ЮНЕСКО зэгухьэныгъэм къызэрилъытэрэ, абы теухуа лъэIу тхылъхэр зыбжанэрэ хуагъэхьауэ щытыгъами. Къыхуамыдэу щIекIуэкIар Фудзи и джабэ нэкIухэр фIеймрэ кIэрыхубжьэрыхухэмрэ  къыщIэмыщыжыным нэсыпауэ хуабжьу ясеяуэ зэрыщытарщ.</p>\n<p>Щхьэусыгъуэу къыдалъэгъуам «ириукIытэжа» японхэм зыкъызэщIакъуэри, къэралпсо Iуэху кърахьэжьащ: альпинистхэр, туристхэр, IуэхущIапIэхэм щылажьэхэр, пенсионерхэр, егъэджакIуэхэмрэ абыхэм я гъэсэнхэмрэ – щхьэх зымыщIэ дэтхэнэри - еувэлIащ Япониер зэрыгушхуэ лъагапIэжьым и бгы нэкIухэр гъэкъэбзэным. Абы кърикIуар аращи, 2013 гъэм мэкъуауэгъуэм и 22-м Фудзи бгыжьыр дунейпсо щIэинхэм ящыщ зыуэ ЮНЕСКО зэгухьэныгъэм къыщалъытащ.    </p>\n<p><strong>Къуршхэри гулъытэ хуэныкъуэщ </strong></p>\n<p>Пэж дыдэу, кIуэтэху къэси нэхъри нэхъ нэрылъагъу мэхъу бгыхэми тIасхъапIэ зэраIэр, ахэри игъащIэкIэ зэтемыщэхэжын быдапIэу зэрыщымытыр. Къыхэгъэщыпхъэщ, къырылъэ Iуащхьэхэм хъугъуэфIыгъуэхэр къыщIэзых языныкъуэ IуэхущIапIэхэм я унафэщIхэр я лэжьыгъэм зэрыхуэмыIэижьым, я Iэужьым иужькIэ кърикIуэнум зэрытемыгузэвыхьым къыхэкIыу, ахэр щылъэща щIыпIэхэр къыпхуэмыцIыхужын хуэдизу теплъаджэ зэрыхъури.  </p>\n<p>КъыжыIэпхъэщ, къуршхэм я «гъащIэр» зэрекIуэкIынумрэ ахэр щIыуэпсым къызэригъэщIауэ къызэтегъэнэнымкIэ ЩIы Хъурейм тет къэрал псоми я Iуэху зехьэкIэми абыхэм щыпсэу цIыхухэм я бгъэдыхьэкIэми куэд зэрелъытар.</p>\n<p>ГъэщIэгъуэныр аращи, альпинистхэми туристхэми мымащIэу яхэтщ къыщакIухь джабэ нэкIухэмрэ абыхэм я зэхуаку дэт тIуащIэхэмрэ къызэрымыкIуэу лей езыххэри. А псом я гущIыIужкIи, къуршхэм я куэщI ис къалэхэмрэ къуажэхэмрэ дэсхэми къэзыухъуреихь Iэхэлъахэм зэхъуэкIыныгъэ узымыгъэгуфIэхэри къыщагъэхъу. А Iуэхум гулыцI зиIэ дэтхэнэри иримыгузэвэнкIэ Iэмал иIэкъым.  </p>\n<p>Зи гугъу тщIахэм мыри дэщIыгъужыпхъэщ: дыкъэзыухъуреихь дунейм къыщыхъу зэхъуэкIыныгъэхэм - уэгъум, ятIэпс къежэххэм, уафэм къех псыIагъэм гуилъэсыкI-гуигъэухэм, мылылъэ щIэткIукIхэм «къыздашэ» уэсукхъуэхэм къыздрахьэх къыр дзакIэхэм, мывэхэм, цIыхухэм я зэхуаку къыдэхъуэ зэгурымыIуэныгъэхэм, абы хуэдэ нэгъуэщIхэми - я зэран бгылъэ щIыпIэхэм йокI.    </p>\n<p>                                      <strong>А махуэм ирагъэкIуэкI</strong></p>\n<p>Къырылъэ щIыпIэхэр фIыуэ зылъагъухэм я зэгухьэныгъэ зэмылIэужьыгъуэхэм дыгъэгъазэм и 11-р зыхыхьэ тхьэмахуэ зэхуакум къриубыдэу, дыкъэзыухъуреихь дунейм фIыуэ хущытын зэрыхуейм, бгылъэ щIыпIэхэм мыхьэнэуэ яIэр зыхуэдизыр цIыхухэм ягу къэгъэкIыжыным теухуа зэIущIэхэр щIыпIэ куэдым къыщызэрагъэпэщ, тхылъхэр щащэ жармыкIэхэм зрагъэубгъу, а Iуэхум ехьэлIа дерсхэм курыт еджапIэхэм щIэсхэр щIагъэдэIу.                                            </p>\n<p><strong>КЪУМАХУЭ Аслъэн.</strong></p>\n</div></div></div>", "pub_date": "Mon, 18 Dec 2023 11:30:50 +0000", "author": "operator"}
{"title": "Къэбэрдей-Балъкъэр Республикэм и Iэтащхьэм и Указ", "url": "https://apkbr.ru/node/9435", "description": "<div class=\"field field-name-field-rubrika field-type-taxonomy-term-reference field-label-hidden clearfix\"><ul class=\"links\"><li class=\"taxonomy-term-reference-0\"><a href=\"/politika\" typeof=\"skos:Concept\" property=\"rdfs:label skos:prefLabel\" datatype=\"\">Политикэ</a></li></ul></div><div class=\"field field-name-body field-type-text-with-summary field-label-hidden\"><div class=\"field-items\"><div class=\"field-item even\" property=\"content:encoded\"><div class=\"rtecenter\"><strong>Къэбэрдей-Балъкъэр Республикэм и Правительствэм и УнафэщIым и къуэдзэм - Къэбэрдей-Балъкъэр Республикэм и министрым теухуауэ</strong></div>\n<div> </div>\n<div>1. Къэбэрдей-Балъкъэр Республикэм и Конституцэм и ­81-нэ статьям и «г» пунктым ипкъ иткIэ <strong>Къуэшырокъуэ ­Залым Къэрэщей и къуэр</strong> Къэбэрдей-Балъкъэр Республикэм и Правительствэм и УнафэщIым и къуэдзэу - Къэбэрдей-Балъкъэр Республикэм и министру гъэувын, иджыпсту зыпэрыт къулыкъур щхьэщыхауэ. </div>\n<div>2. Мы Указым къару егъуэт абы Iэ щыщIэздза махуэм ­щегъэжьауэ.</div>\n<div><strong>Къэбэрдей-Балъкъэр Республикэм и Iэтащхьэ КIУЭКIУЭ Казбек</strong></div>\n<div><em>Налшык къалэ</em></div>\n<div><em>2023 гъэм дыгъэгъазэм и 7-м</em></div>\n<div><em>№129-УГ</em></div>\n<div> </div>\n<div>\n<div class=\"rtecenter\"><strong>Къэбэрдей-Балъкъэр Республикэм бжыгъэр зи лъабжьэ зыужьыныгъэмкIэ и министрым теухуауэ</strong></div>\n<div class=\"rtecenter\"><span style=\"font-size:18px\"><strong>Къэбэрдей-Балъкъэр Республикэм и Iэтащхьэм и Указ</strong></span></div>\n<div> </div>\n<div>1. Къэбэрдей-Балъкъэр Республикэм и Конституцэм и ­81-нэ статьям и «г» пунктым ипкъ иткIэ <strong>Бозий Аскэр Руслан и къуэр</strong> Къэбэрдей-Балъкъэр Республикэм бжыгъэр зи лъабжьэ зыужьыныгъэмкIэ и министру гъэувын. </div>\n<div>2. Мы Указым къару егъуэт абы Iэ щыщIэздза махуэм щегъэжьауэ.</div>\n<div><strong>Къэбэрдей-Балъкъэр Республикэм и Iэтащхьэ  КIУЭКIУЭ Казбек</strong></div>\n<div><em>Налшык къалэ</em></div>\n<div><em>2023 гъэм дыгъэгъазэм и 7-м</em></div>\n<div><em>№130-УГ</em></div>\n</div>\n</div></div></div>", "pub_date": "Sun, 10 Dec 2023 06:42:35 +0000", "author": "operator"}
{"title": "Къэбэрдей-Балъкъэр Республикэм и Iэтащхьэм и Унафэ", "url": "https://apkbr.ru/node/9369", "description": "<div class=\"field field-name-field-rubrika field-type-taxonomy-term-reference field-label-hidden clearfix\"><ul class=\"links\"><li class=\"taxonomy-term-reference-0\"><a href=\"/politika\" typeof=\"skos:Concept\" property=\"rdfs:label skos:prefLabel\" datatype=\"\">Политикэ</a></li></ul></div><div class=\"field field-name-body field-type-text-with-summary field-label-hidden\"><div class=\"field-items\"><div class=\"field-item even\" property=\"content:encoded\"><h2 class=\"rtecenter\"><strong>Къэбэрдей-Балъкъэр Республикэм и Iэтащхьэм и Унафэ</strong></h2>\n<p>1. Налшык къалэ округым и «КъуэкIыпIэ» псэупIэ хьэблэм мэжджытышхуэ щыухуэным ехьэлIа, абы и проектымрэ и ухуэныгъэмрэ теухуа къалэнхэр зэкIэлъызыгъэкIуэну лэжьакIуэ гуп къызэгъэпэщын.<br />\n2. Къэщтэн Налшык къалэ округым и «КъуэкIыпIэ» псэупIэ хьэблэм щаухуэну мэжджытышхуэм и проектымрэ и ухуэныгъэмрэ теухуа къалэнхэр зэкIэлъызыгъэкIуэну лэжьакIуэ гупым хэтхэу мы унафэм щIыгъу гуэдзэным къыщыгъэлъэгъуахэр.</p>\n<p><strong>Къэбэрдей-Балъкъэр Республикэм и Iэтащхьэ    КIУЭКIУЭ Казбек</strong><br />\n<em>Налшык къалэ<br />\n2023 гъэм щэкIуэгъуэм и 29-м<br />\n№320-РГ</em><br />\n </p>\n<p><em><strong>Къэбэрдей-Балъкъэр Республикэм и Iэтащхьэм<br />\n2023 гъэм щэкIуэгъуэм и 29-м къыдигъэкIа<br />\nУнафэ №320-РГ-мкIэ къащтащ</strong></em></p>\n<h2 class=\"rtecenter\"><strong>Налшык къалэ округым и «КъуэкIыпIэ» псэупIэ хьэблэм щаухуэну мэжджытышхуэм и проектымрэ и ухуэныгъэмрэ теухуа къалэнхэр зэкIэлъызыгъэкIуэну лэжьакIуэ гупым <br />\nХЭТХЭР</strong></h2>\n<p>\n<strong>Абрэдж А. Хь</strong>. - Къэбэрдей-Балъкъэр Республикэм и Iэтащхьэм и чэнджэщэгъур (лэжьакIуэ гупым и унафэщIщ)<br />\n<strong>Бэрбэч А. Хь</strong>. - Къэбэрдей-Балъкъэр Республикэм ухуэныгъэмрэ псэупIэ-коммунальнэ хозяйствэмкIэ и министрыр (лэжьакIуэ гупым и унафэщIым и къуэдзэщ)<br />\n<strong>Ахъуэхъу Т. Б</strong>. - Налшык къалэ округым и щIыпIэ администрацэм и Iэтащхьэр (зэгурыIуауэ)<br />\n<strong>Дзасэжь Хь. У.</strong> - Къэбэрдей-Балъкъэр Республикэм и Муслъымэнхэм я дин IуэхущIапIэм и тхьэмадэр (зэгурыIуауэ)<br />\n <strong>Унэжокъуэ А. Н.</strong> - Къэбэрдей-Балъкъэр Республикэм ухуэныгъэмрэ псэупIэ-коммунальнэ хозяйствэмкIэ и министрым и къуэдзэр - Къэбэрдей-Балъкъэр Республикэм и архитектор нэхъыщхьэр (лэжьакIуэ гупым и секретарщ)<br />\n<strong>Чочаев Ш. Ю.</strong> - «Абу-Хьэнифэ Iимамым  и цIэр зезыхьэ Кавказ Ищхъэрэ ислъам университет» дин щIэныгъэ щрагъэгъуэт IуэхущIапIэм и ректорыр (зэгурыIуауэ)</p>\n</div></div></div>", "pub_date": "Mon, 04 Dec 2023 11:49:58 +0000", "author": "operator"}
{"title": "ЩIылъэм дыхуэмысакъмэ…", "url": "https://apkbr.ru/node/9379", "description": "<div class=\"field field-name-field-rubrika field-type-taxonomy-term-reference field-label-hidden clearfix\"><ul class=\"links\"><li class=\"taxonomy-term-reference-0\"><a href=\"/selhoz\" typeof=\"skos:Concept\" property=\"rdfs:label skos:prefLabel\" datatype=\"\">Абы дегъэпIейтей</a></li></ul></div><div class=\"field field-name-body field-type-text-with-summary field-label-hidden\"><div class=\"field-items\"><div class=\"field-item even\" property=\"content:encoded\"><p><strong>ЩIэныгъэлIхэм зэрыжаIэмкIэ, Каспий хы Iуфэм хыкхъуэхэр (тюлень) бжыгъэшхуэкIэ зэрыIулIыхьыр щIыуэпсым и щытыкIэм кърикIуа бэлыхьщ. ЗэрыхуагъэфащэмкIэ, ар къызыхэкIыр хы лъабжьэм гъуэз къызэрымыкIуэ гуэрхэр къызэрыхихырщ.</strong> </p>\n<p>\n Бдзэжьей хозяйствэмрэ хыхэр джынымкIэ урысейпсо щIэныгъэ-къэхутакIуэ институтым и унафэщIым и къуэдзэ Бизиков Вячеслав зэрыжиIэмкIэ, хы псэущхьэхэм Iуфэм къепщылIэн я хьэлщ щIыхъейхэм я къэхъеигъуэм, щIылъэм и кIуэцIым щызекIуэ зэхъуэкIыныгъэхэр псы лъабжьэм нэхъ пасэу зэрынэсым къыхэкIыу. 2022 гъэм Каспий хы Iуфэм хыкхъуэу мини 10-м нэс IулIыхьауэ щытащ. А бжыгъэр зэрыкуэдым къыхэкIыу, дагъыстэн хы Iуфэм и километр 340-м къэхутэныгъэхэр щрагъэкIуэкIащ. КъызэрыщIэкIымкIэ, псэущхьэхэм тхьэмахуитI-щы ипэкIэ лажьэ яIакъым. ИужькIэ зэуэ бжыгъэшхуэкIэ Iуфэм лIауэ щызэтрихьащ. Къэхутэныгъэхэм къагъэлъэгъуар утыку къыщрахьащ щIыдагъэ къыщIэхыпIэхэр здэщыIэ Каспий хым хэс псэущхьэр къегъэлыным хуэгъэпса IX щIэныгъэ конференцым. <br />\n Дагъыстэным щыпсэу хыкхъуэхэм я псэукIэм 2020 гъэ лъандэрэ кIэлъоплъ щIэныгъэлIхэр. Каспийм хэсхэм я бжыгъэр 2020 - 2022 гъэхэм мин 280-м икIри, мин 311-м щыхуэкIуауэ щытащ. Къэзахъстаным хиубыдэ хы Iуфэми апхуэдэ дыдэ къэхутэныгъэ щрагъэкIуэкIат 2023 гъэми, псори зэхэту хыкхъуэхэр 259852-рэ хъууэ къыщIэкIат. Илъэс блэкIам елъытауэ иджы а бжыгъэр мин 51-кIэ нэхъ мащIэщ. Хуэзыгъэфащэ щыIэщ хыкхъуэхэм, цIыхухэм ещхьу, я зыхъумэжыкIэ къарур яфIэкIуэдауэ.  <br />\nМы псэущхьэхэр щытыкIэ гугъу гуэрым зэритыр куэд щIауэ цIыхухэм я нэгум щIокI, ауэ хуащIэфынур къагурымыIуэу, 2017 гъэ лъандэрэ апхуэдэ защIэу йокIуэкI. Турист нэхъыбэ республикэм езышэлIэну хуей Дагъыстэным дежкIэ хы псэущхьэхэм далъагъу гузэвэгъуэр упщIэ защIэкIэ зэкIэ зэриухыр. Зэи щымыуэжыр цIыхубэращи, псыр зэрауфIейр дэнэ пхьыжын? Абы щхьэкIэ къэхутэныгъи ухуейкъым. ЩIыпIэм щыпсэу цIыхухэми туристхэми я нэгум щIэкIыр интернетым къралъхьэж. <br />\nМахуэ гуэрым, Сулак щегъэжьауэ Избербаш нэс ирикIуэурэ, Никомагомедов Зиявдин хыкхъуэ 17 лIауэ къилъэгъуащ. Хъыбарыр хэIущIыIу хъуа нэужь, Бдзэжьей хозяйствэм и лэжьакIуэхэм заплъыхьри, Iуфэм IулIыхьа псэущхьэхэм я бжыгъэр нэхъыбэжу къыщIэкIащ. Уз зэрыцIалэ гуэр къахыхьагъэнщ жаIэри, псалъэмакъыр пIалъэкIэ ягъэувыIащ. <br />\nАрщхьэкIэ Дагъыстэн къэрал университетым щрагъэкIуэкIа къэхутэныгъэхэм Iуэхур и пIэм ирахуауэ жыпIэ хъунущ. Абы щIэт лабораторэхэм наIуэ къыщыхъуащ зи псэ хэкIа хыкхъуэхэм я лъатэм гъущIхэкI пкъахуэхэр зэрынэсар. Къэхутэныгъэр езыгъэкIуэкIар нэмыцэ, голланд щIэныгъэлIхэрт. Ахэр абдежми къыщыувыIакъым. Хыкхъуэ псэухэр псы зэрыт кIадэ зырызым ирагъэтIысхьащ. Зым исыр бдзэжьей къабзэкIэ ягъэшхащ, адрейхэр - гурымыхь куэд зыкIэрыпщIа бдзэжьей «фIейкIэ». ТIэкIу дэкIри, кIэрыхубжьэрыхухэр зыкIэрыпщIа бдзэжьейхэр зышхахэр сымаджэрилэ хъуауэ къыщIэкIащ. Арати, IэщIагъэлIхэм къагурыIуащ псым мыкIуапхъэ гуэр зэрыкIуар, хыкхъуэхэри абы зэрилIыкIар. <br />\nКъыкIэлъыкIуэ лъэбакъуэр ичащ ЩIыуэпсыр хъумэнымкIэ каспий центрым. Хым тхьэщIэпс хэзыутIыпщхьэ IуэхущIапIэхэр къыхатхыкIри, дэтхэнэ зыри къызэрыщ картэ зэхагъэувэжащ. Гурыщхъуэ зыхуащI псори хы Iуфэм Iутщи, щыхьэт наIуэхэр къазэрыIэрыхьэу, хабзэхъумэхэм зыхуагъэзэнурэ хыкхъуэхэр къызэрырагъэлын Iэмалыр зэгъусэу къагъуэтынущ. А псом щыгъуазэ дещI «Это Кавказ» интернет хэщIапIэм. <br />\nТюленхэм адыгэбзэм «хыкхъуэ» цIэ щагъуэта щхьэкIэ, ахэр зи лыр хьэрэму къалъытэ псэущхьэхэм яхэгъэзэрыхьын хуейкъым. Хыкхъуэхэм я лым сэбэпынагъышхуэ хэлъщ. Абы и дагъэр медицинэм къыщагъэщхьэпэ. И цым пыIэ къыхащIыкI. 1990 гъэхэм хыкхъуэхэм я бжыгъэр мелуаным нэсу щытащ. Ахэр апхуэдизкIэ къаугъэншэти, цIыхухэр гъунэгъуу ябгъэдыхьэрт. ИджыпстукIэ Каспийм хэс хыкхъуэхэм я бжыгъэр мин 70 - 100 хъужми аращ. <br />\nМыр щекIуэкIыр ди щIыпIэракъым жыпIэ хъунущ, хъыбарым укъыщеджэкIэ. Ауэ ущыпсэу щIыналъэм и къабзагъыр зыхуей хуэмызэху, узэфэ псыми, узыхэпсэукI гъащIэми зыгуэр хуэчэму мэхъу. КъыпщыщIыр къыбгурызыгъаIуэ акъылыр зыгъэлажьэри узыншагъэрщ. <br />\n </p>\n<p> </p>\n</div></div></div><div class=\"field field-name-field-author field-type-text field-label-hidden\"><div class=\"field-items\"><div class=\"field-item even\">ЧЭРИМ Марианнэ. </div></div></div>", "pub_date": "Mon, 04 Dec 2023 12:33:02 +0000", "author": "operator"}
{"title": "Биотехниер мэзкъуэдыхэм я щIэгъэкъуэнщ", "url": "https://apkbr.ru/node/9332", "description": "<div class=\"field field-name-field-rubrika field-type-taxonomy-term-reference field-label-hidden clearfix\"><ul class=\"links\"><li class=\"taxonomy-term-reference-0\"><a href=\"/selhoz\" typeof=\"skos:Concept\" property=\"rdfs:label skos:prefLabel\" datatype=\"\">Абы дегъэпIейтей</a></li></ul></div><div class=\"field field-name-body field-type-text-with-summary field-label-hidden\"><div class=\"field-items\"><div class=\"field-item even\" property=\"content:encoded\"><p><strong>ЩIыналъэ мыхьэнэ зиIэу, ди республикэм хэхауэ яхъумэ и щIыпIэ дэгухэм Тхылъ Плъыжьым иратха псэущхьэ лIэужьыгъуэу 70-м щIигъу мы лъэхъэнэм щопсэу. </strong><br />\nАхэр къыщызэтена къуэгъэнапIэхэм, я нэхъ мащIэрауэ, гулъытэ хэха яхуэщIыпхъэщ. Нэхъ зэхэщIыкIыгъуэу жытIэнщи, мэзкъуэдыхэр зи хэщIапIэ хьэкIэкхъуэкIэхэм я бжыгъэр зэрыщытам хуэгъэкIуэжыным, уеблэмэ нэхъыбэж щIыным хуэгъэза лэжьыгъэ и чэзум егъэкIуэкIыпхъэщ. Абы и лъэныкъуэкIэ къагъэунэхуа IэмалыщIэщ биотехнием и зэфIэкIыр къэгъэсэбэпыныр. <br />\nА къалэным пэлъэщхэм ящыщщ КъБР-м ЩIыуэпсыр хъумэнымрэ экологиемкIэ и министерствэм деж щыIэ «Къэбэрдей-Балъкъэрым хэхауэ яхъумэ и щIыпIэхэр» къэрал кIэзонэ IуэхущапIэр. <br />\nБиотехние щIэныгъэм къызэщIеубыдэ псэущхьэхэм лъхуэрэ-пIэуэ яхэтым я бжыгъэм хэгъэхъуэным хуэгъэза Iуэхугъуэхэр зыхуэдэр убзыхуныр. Ауэ щыхъукIи, абы ипкъ иту ирагъэкIуэкI лэжьыгъэхэр щхьэпэщ ди республикэм псэущхьэрэ къуалэбзууэ исым я бжыгъэр зэрыщытам хуэгъэкIуэжынымкIи языныкъуэхэм деж нэхъыбэж щIынымкIи.<br />\nЗи гугъу тщIы лэжьыгъэм хыхьэ Iуэхугъуэу псом япэу гъэзэщIапхъэхэм ящыщщ щIымахуэ лъэхъэнэм ирихьэлIа хьэкIэкхъуэкIэхэр зыщIэс мэзхэм пIалъэ-пIалъэкIэрэ шыгъу зыхэлъ Iусхэр щыгъэтIылъыныр, я ерыскъыр а зэманым езыр-езыру къызэрамыулъэпхъэщыжыфым къыхэкIыу. Ауэ щыхъукIи, а Iуэхугъуэм щIэбдзэн ипэ къихуэу, нэбдзэгубдзаплъэу зэхэгъэкIыпхъэщ псэущхьэхэм нэхъ къыщаущыхь, щитIысыкI щIыпIэхэр зыхуэдэри. <br />\nБиотехникэ Iэмалхэм ящыщщ псыIагъэ здэщыIэ щIыпIэхэу псэущхьэхэр нэхъ къыщызэтеувыIэхэм деж, зыщыхакухьын хуэдэу, хущхъуэ зыхэлъ ятIэкIэ гъэнщIа псыгуэнхэр щыгъэувынри. <br />\nПсэущхьэхэм я гъащIэр зэрырахьэкIым уазэрыкIэлъыплъыфын Iэмал гъуэзэджэщ сурэттех зэмылIэужьыгъуэу иужьрей зэманым къэунэхуахэр. Абыхэм трахахэм уащыхэплъэжкIэ, нэхъри уи фIэщ мэхъу мэзгъэфIэнхэр зи хэщIапIэ псэущхьэхэм я гъащIэр тынш щIынымкIэ биотехникэм и Iэмалхэм я мыхьэнэр зэрыиныр. <br />\nЗи кIэ диплъэ 2023 гъэм ди республикэм щрагъэкIуэкIа биотехние Iуэхугъуэхэм хыхьэу, мэзгъэфIэнхэм шыгъу зэрызэрахьэ хьэкхъуафэу 127-р къыщагъэщIэрэщIэжащ, хущхъуэ зыхэлъ ятIэ зралъхьэ псыгуэну 47-рэ щаухуащ, хьэкIэкхъуэкIэхэр къыздекIуалIэу щагъашхэ утыкуу 19 щыхагъэунэхукIащ, адэкIэ-мыдэкIэ тонни 4-м щIигъу зи хьэлъагъ шыгъу щагъэтIылъащ. <br />\nКъэрал инспекторхэм биотехние и лъэныкъуэкIэ ялэжьыпхъэхэм дызыхуэкIуэ илъэсми пащэнущ. Псэущхьэхэм я зэмылIэужьыгъуагъэм кIарымыгъэхунымрэ ахэр зэрыс щIыпIэхэм къигъэнэнымкIэ Iуэхугъуэу дяпэкIи ирагъэкIуэкIынухэм ящыщщ:<br />\n- ЛыхэкIыр зи мыхьэмышх хьэкIэкхъуэкIэхэм хьэщхьэрыIуэ узыр къапкърымыхьэн папщIэ, ахэр щызэхэзекIуэ мэзкъуэдыхэм иммунизацэм хуэгъэза Iуэхугъуэ зэмылIэужьыгъэухэр щрагъэкIуэкIынущ.<br />\n- хьэкIэкхъуэкIэхэр щысхьыншэу зэтезыукIэ цIыхухэм япэщIэтыныр зи къалэн гуп щхьэхуэхэм къыщакIухьынущ.<br />\n- щIыпIэ дэгухэм хуиту къыщызыкIухь псэущхьэхэм я бжыгъэр пIалъэ-пIалъэкIэрэ щIапщытыкIынущ.<br />\nДызытепсэлъыхь Iуэхум ехьэлIауэ Индием щыпсэухэм ижь-ижьыж лъандэрэ къадекIуэкI псэлъафэщ, «ЩIыуэпсыр ди адэжьхэм къытхуагъэна щIэинкъым, атIэ, ди яужь къинэнухэм щIыхуэу къеIытха хъугъуэфIыгъуэщ».<br />\nА псом къыхэкIыуи, иджыри зэ къытыдогъэзэжри, биотехнием и къалэн нэхъыщхьэхэм ящыщщ псэущхьэхэм я бжыгъэм кIэремыгъэхуныр, дыкъэзыухъурехь дунейм къыщыхъу къэхъукъащIэ шынагъуэхэм ахэр щыхъумэныр, абы къыдэкIуэуи щIыуэпсым лейуэ ирахыр ягъэмэщIэн зэрыхуейм цIыхухэр къыхуеджэныр.</p>\n<p> </p>\n</div></div></div><div class=\"field field-name-field-author field-type-text field-label-hidden\"><div class=\"field-items\"><div class=\"field-item even\">КЪУМАХУЭ Аслъэн.  </div></div></div>", "pub_date": "Thu, 30 Nov 2023 09:00:52 +0000", "author": "operator"}
{"title": "ЛIыхъужьым и партэ", "url": "https://apkbr.ru/node/9527", "description": "<div class=\"field field-name-field-rubrika field-type-taxonomy-term-reference field-label-hidden clearfix\"><ul class=\"links\"><li class=\"taxonomy-term-reference-0\"><a href=\"/segodnya\" typeof=\"skos:Concept\" property=\"rdfs:label skos:prefLabel\" datatype=\"\">Жылагъуэ</a></li></ul></div><div class=\"field field-name-field-image field-type-image field-label-hidden\"><div class=\"field-items\"><div class=\"field-item even\" rel=\"og:image rdfs:seeAlso\" resource=\"https://apkbr.ru/sites/apkbr.ru/files/styles/large/public/field/image/1903_16.jpg?itok=MQDOd9bT\"><img typeof=\"foaf:Image\" src=\"https://apkbr.ru/sites/apkbr.ru/files/styles/large/public/field/image/1903_16.jpg?itok=MQDOd9bT\" width=\"480\" height=\"270\" alt=\"\" /></div></div></div><div class=\"field field-name-body field-type-text-with-summary field-label-hidden\"><div class=\"field-items\"><div class=\"field-item even\" property=\"content:encoded\"><p><span style=\"font-size:18px\"><em><strong>Фэеплъ</strong></em></span></p>\n<p> </p>\n<p><span style=\"font-size:18px\"><strong>Налшык къалэм и курыт еджапIэ №1-м щагъэуващ «ЛIыхъужьым и партэ», Звёзднэ посёлкэм щыIэ Урысей гвардием и дзэ частым къулыкъу щызыщIа, дзэ Iуэху хэхам къалэныр щрихьэкIыу хэкIуэда сержант Анисимов Максим и фэеплъу.</strong><br />\nАр къыщызэIуахым кърихьэлIащ «Урысей зэкъуэт» партым и щIыналъэ къудамэм и лIыкIуэхэр, ЩIыпIэ самоуправленэм и советым и депутатхэр, КъБР-м къэрал кIуэцI IуэхухэмкIэ и органхэм я ветеранхэм я щIыналъэ жылагъуэ зэгухьэныгъэм хэтхэр, Максим и Iыхьлыхэмрэ къулыкъу къыдэзыщIахэмрэ. <br />\n Анисимовым тепсэлъыхьахэм къыхагъэщащ ар и къулыкъум, и псалъэмрэ Iуэхумрэ хуэпэжу зэрыщытар, пщIэ къыхуащIу гупым зэрахэтар. <br />\n«ЛIыхъужьым и партэм» япэу дагъэтIысхьащ еджакIуэ нэхъыфIхэм ящыщ. <br />\n  </span></p>\n</div></div></div><div class=\"field field-name-field-author field-type-text field-label-hidden\"><div class=\"field-items\"><div class=\"field-item even\">БАХЪСЭН Азэмэт.</div></div></div><div class=\"field field-name-field-glav field-type-taxonomy-term-reference field-label-above clearfix\"><h3 class=\"field-label\">Главная статья (ФОТО ОБЯЗАТЕЛЬНО): </h3><ul class=\"links\"><li class=\"taxonomy-term-reference-0\"><a href=\"/glav_s\" typeof=\"skos:Concept\" property=\"rdfs:label skos:prefLabel\" datatype=\"\">Да</a></li></ul></div>", "pub_date": "Tue, 19 Dec 2023 11:52:55 +0000", "author": "operator"}
{"title": "ЦIыхур хэмыIэбэмэ…", "url": "https://apkbr.ru/node/9523", "description": "<div class=\"field field-name-field-rubrika field-type-taxonomy-term-reference field-label-hidden clearfix\"><ul class=\"links\"><li class=\"taxonomy-term-reference-0\"><a href=\"/segodnya\" typeof=\"skos:Concept\" property=\"rdfs:label skos:prefLabel\" datatype=\"\">Жылагъуэ</a></li></ul></div><div class=\"field field-name-body field-type-text-with-summary field-label-hidden\"><div class=\"field-items\"><div class=\"field-item even\" property=\"content:encoded\"><p><img alt=\"\" src=\"/sites/apkbr.ru/files/inline/images/1904_8.jpg\" style=\"float:left; height:287px; margin:5px; width:200px\" /> <span style=\"font-size:18px\"><strong>1995 гъэм США-м щыIэ Йеллоустоун паркым дыгъужь 14 ираутIыпщхьауэ щытащ щIэныгъэлIхэм. Абы щхьэусыгъуэ хуэхъуари мырат.</strong><br />\nИужьрей илъэс 70-м а паркым щыпсэуатэкъым зы дыгъужьи. ИкIи, шынагъуэншэу зэрыпсэум къыхэкIыу, а щIыпIэм щыхьыр щыбэгъуат. ЩIыуэпсым лей хэткъым жаIэ, ауэ щыхьыр апхуэдизкIэ куэд хъуати, щIыпIэм лей къытехьэрт – удзи, жыги, къуацэ-чыци зэтрашхыхьурэ, паркыр кIуэдыжыгъуэм иуват. <br />\nДауи, Йеллоустоун паркым ираутIыпщхьа дыгъужь 14-м абы щыхьу итыр зэтрашхыхьакъым, ауэ щIыуэпсыр къэгъэщIэрэщIэжынымкIэ сэбэпышхуэ хъуащ. Дауэ? Дыгъужьхэм ящышынэурэ, ахэр щызэхэзекIуэ щIыпIэхэм екIуалIэртэкъым щыхьхэр. Щхъуэжьхэми хуэм-хуэмурэ хагъэщIырт щыхьым я бжыгъэм. Апхуэдэу, илъэсихым къриубыдэу, паркым и жыгхэр тхукIэ нэхъыбэ хъуащ, дзыдзэхэр бэгъуэжащ, псыр из щыхъужым, бдзэжьейри щыбэгъуащ. КъищынэмыщIауэ, дыгъужьхэм фIыуэ хагъэщIащ хьэIуцыдзым я бжыгъэми. Абы и фIыгъэкIэ тхьэкIумэкIыхьхэмрэ дзыгъуэхэмрэ зыкъаужьыжри, абыхэм къещакIуэ къашыргъэхэмрэ жьындумрэ куэд къэхъуащ. Мыгувэу къакъуэжыжащ щыхьхэм зэтрашхыхьа, хаута мэракIуэ чыцэхэм. Ауэ псом нэхърэ нэхъ гъэщIэгъуэныр мыращ: псым и жапIэм зиукъуэдиижащ, и Iуфэхэр зэрыубыдыжащ, паркым и географием зихъуэжащ фIы и лъэныкъуэкIэ. А псори зи фIыщIэр – щыхьым я бжыгъэм кIэрызыгъэхуа дыгъужь пщыкIуплIырщ! <br />\nМы хъыбарыр иджыри зэ щыхьэт тохъуэ цIыхур щIыуэпсым хэмыIэбэмэ зэрынэхъыфIым, абы езыр-езыру псори зэрызэпишэчынум.</span></p>\n<p> </p>\n</div></div></div><div class=\"field field-name-field-author field-type-text field-label-hidden\"><div class=\"field-items\"><div class=\"field-item even\">Фырэ Анфисэ.</div></div></div><div class=\"field field-name-field-glav field-type-taxonomy-term-reference field-label-above clearfix\"><h3 class=\"field-label\">Главная статья (ФОТО ОБЯЗАТЕЛЬНО): </h3><ul class=\"links\"><li class=\"taxonomy-term-reference-0\"><a href=\"/glav_s\" typeof=\"skos:Concept\" property=\"rdfs:label skos:prefLabel\" datatype=\"\">Да</a></li></ul></div>", "pub_date": "Tue, 19 Dec 2023 08:09:46 +0000", "author": "operator"}
{"title": "ЩIымахуэщ", "url": "https://apkbr.ru/node/9518", "description": "<div class=\"field field-name-field-rubrika field-type-taxonomy-term-reference field-label-hidden clearfix\"><ul class=\"links\"><li class=\"taxonomy-term-reference-0\"><a href=\"/segodnya\" typeof=\"skos:Concept\" property=\"rdfs:label skos:prefLabel\" datatype=\"\">Жылагъуэ</a></li></ul></div><div class=\"field field-name-body field-type-text-with-summary field-label-hidden\"><div class=\"field-items\"><div class=\"field-item even\" property=\"content:encoded\"><p>ЩIыр хужьу изыIа уэс икIэм-икIэжым къесри щIымахуэм дигъэлъэгъуащ къызэрыкIуар. Ауэ ари токIыж. Апхуэдэщ иужьрей илъэсхэр: уэсыр теубыдауэ пIалъэ кIыхькIэ  телъкъым, дунейм щIыIэ зыкъищIми хуабэр жыжьэ кIуэркъым. Пэжу къыщIэкIынущ ЩIыр къызэрыплъым теухуауэ еджагъэшхуэхэм жаIэр. Уэсылъэ щIымахуэ ткIийхэр щыIэжкъым.</p>\n<p>Абы щыхьэт дытехъуэфынущ ныбжь зиIэ дэри. Дыгъуасэ хуэдэщ бжьыкIэм къытрилъхьэу гъатхэр къэсыху уэсыр щытелъар. А зэманым гъуэгухэм щыплъагъунур шы, шыд зыщIэщIа Iэжьэхэрт. Иужьрейхэр нэхъыбэт, унагъуэхэр хуит ящIыртэкъым шы  зэрахуэну. Шыд IэжьэхэмкIэ   къашэрт гъэсыныпхъэхэр, хьэуазэ, абыхэмкIэ щхьэл ирикIуэрт. Ди псыежэххэр  тещтыкIырт. Языныкъуэ щIыпIэхэм деж Балъкъ псым ухэмыхьэу узэпрыкI щыхъурт. Ар ди IутIыжыгъуэт. ЛъэрыжэхэмкIэ зедгъэсати, чын къетхуэкIыу псыхъуэм дыдэтт, щIыIэри  къытфIэмыIуэхуу. Ар абы щыгъуэт. Ди нэхъыжьхэм къыджаIэжырт дунейр нэхъ щIыIэу щытауэ. Сыбырым ебгъэпщэну Iуву тещтыкIа Балъкъ псы къыхахын щхьэкIэ, мылыр ломкIэ пхраудын хуей хъурт.  Псыхьэ кIуа ди гъунэгъу щIалэр цIантхъуэу абы ихуауэ жаIэжырт. МахуищкIэ лъыхъуа иужькIэт и хьэдэр къыщагъуэтыжар. Иджы уитхьэлэн хуэдэу гъэмахуэм  а псыр иныжкъым.</p>\n<p>Шэч  зыхэмылъыр зыщ: дыгъуасэ хуэдэ а пIалъэ кIэщIми, дунейм зихъуэжащ. Дауи, щIыуэпсым зэпымыууэ епIэскIу, егуауэ цIыхум и зэранкIэ. Езыр-езыру къэхъу зэхъуэкIыныгъэхэм хэIэбащ абы и лэжьыгъэри. Аращ ди псыежэххэри щIэнэщIыр, ди мэзхэм щIахэщIыр, хъупIэхэр щIигъукIыр…</p>\n<p>Еджагъэшхуэхэм ди блэкIам дунейм  и щытыкIар куууэ зригъэщIэну хущIокъу ди къэкIуэнур зрагъэлъагъун я мураду. Илъэс мин 11,7-м щIигъуауэ цIыхубэр «голоцентэкIэ» зэджэ геологие зэманым щопсэу - апхуэдиз дэкIащ Мылылъэ лъэхъэнэр зэриухрэ. Хуабэ къызэрыхъуж гъащIэм псынщIэ дыдэу зиужьын  щIидзащ: къэралхэр къэунэхуащ, цIыху зэхущытыкIэхэр зэтеуващ. АрщхьэкIэ дунейм и щIыIалъэу къалъытэ Арктикэри, Антарктикэри, Гренландиери зэгуэр щIыналъэ удзыфэу икIи зэщIэгъагъэу щытащ. Абы щыхьэт тохъуэ иужьрейм зи ныбжь мышхуэмпIэ къызэрыщагъуэтар - апхуэдиз зэманкIэ щIэлъащ  мыл Iувым и щIагъым. Ар щIыжытIэри зы пIалъэ цIыкIум къалэнышхуэ зэримыгъэзащIэр къэтIуэтэн къудейщ. Ар пшахъуэ гуэлым щыщ зы хьэдзэ мыхьэнэншэщ.</p>\n<p> Аращи, ЩIыр къэхуэбэну дызэрагъэшынэри апхуэдэу гузэвэгъуэкъым - ирихулIэмэ, икIэм-икIэжым цIыхум къыхуэгъуэтынущ.</p>\n<p>ЗэкIэ дыпIейтейуэ дыкIэлъоплъ Урысейм и щIыналъэ зэмылIэужьыгъуэхэм къыщыхъухэм - япэщIыкIэ языныкъуэ щIыпIэхэм жьапщэмрэ уэшхышхуэм иужь псыдзэхэмрэ къулейсызыгъэхэр къыщишащ, иджы егъэлеяуэ уэс Iув къыщесащ упхымыкIыфу.  Абыхэм елъытауэ ди деж Тхьэм узэрелъэIунщ.</p>\n<p>                                     Махъшокъуэ Мухьэмэд.</p>\n<p>                       </p>\n</div></div></div>", "pub_date": "Mon, 18 Dec 2023 15:38:22 +0000", "author": "operator"}
{"title": "НОБЭ", "url": "https://apkbr.ru/node/9517", "description": "<div class=\"field field-name-field-rubrika field-type-taxonomy-term-reference field-label-hidden clearfix\"><ul class=\"links\"><li class=\"taxonomy-term-reference-0\"><a href=\"/data\" typeof=\"skos:Concept\" property=\"rdfs:label skos:prefLabel\" datatype=\"\">Махуэгъэпс</a></li></ul></div><div class=\"field field-name-body field-type-text-with-summary field-label-hidden\"><div class=\"field-items\"><div class=\"field-item even\" property=\"content:encoded\"><p><strong>Дыгъэгъазэм и 18,</strong><em> блыщхьэ</em></p>\n<p>         <strong>Iэпхъуэшапхъуэм и дунейпсо махуэщ</strong></p>\n<p><strong>         Урысейм къэрал кIуэцI IуэхухэмкIэ и органхэм езыхэм я шынагъуэншагъэмкIэ и къудамэм я махуэщ</strong></p>\n<p><strong>         Урысейм и ЗАГС IуэхущIапIэхэм я лэжьакIуэхэм я махуэщ</strong></p>\n<p><strong>1930 гъэм</strong> къалъхуащ медицинэ щIэныгъэхэмкIэ доктор, КъБКъУ-м и профессор <strong>Жамборэ Хьэсэнбий.</strong></p>\n<p><strong>1931 гъэм</strong> къалъхуащ медицинэ щIэныгъэхэмкIэ доктор, КъБКъУ-м и профессор <strong>Къущхьэбий Виктор.</strong></p>\n<p><strong>1939 гъэм</strong> къалъхуащ КъБР-м и цIыхубэ сурэтыщI, Урысейм ХудожествэхэмкIэ и академием, Испанием и сурэтыщIхэм я академием, ЩIДАА-м я академик <strong>КIыщ Мухьэдин.</strong></p>\n<p><strong>1940 гъэм</strong> къалъхуащ политик, жылагъуэ лэжьакIуэ, физико-математикэ щIэныгъэхэмкIэ доктор, профессор, РАЕН-м и академик, УФ-мрэ КъБР-мрэ щIэныгъэмкIэ щIыхь зиIэ я лэжьакIуэ, КъБР-м и Къэрал саугъэтым и лауреат <strong>Федченкэ Людмилэ.</strong></p>\n<p><strong>1958 гъэм</strong> къалъхуащ экономикэ щIэныгъэхэмкIэ кандидат, «Линкор» дунейпсо компанием и генеральнэ унафэщIым и къуэдзэ <strong>Щоджэн Iэуес.</strong></p>\n<p><strong>         1984 гъэм </strong>къалъхуащ журналист, егъэджакIуэ<strong> Щоджэн Мурат.</strong></p>\n<p><strong>Дунейм и щытыкIэнур</strong></p>\n<p>         «pogoda.yandex.ru» сайтым зэритымкIэ, Налшык пшэр техьэ-текIыу щыщытынущ, уэшх къыщешхынущ. Хуабэр махуэм градуси 2 - 3, жэщым   градус 0 щыхъунущ.</p>\n<p><strong>Лъэпкъ Iущыгъэ:</strong></p>\n<p><strong>Дахагъэм гур егъэгушхуэ.</strong></p>\n<p> </p>\n<p>Зыгъэхьэзырар <strong>ЩхьэщэмыщI Изэщ.</strong></p>\n<p> </p>\n</div></div></div>", "pub_date": "Mon, 18 Dec 2023 10:44:43 +0000", "author": "operator"}
{"title": "НОБЭ", "url": "https://apkbr.ru/node/9497", "description": "<div class=\"field field-name-field-rubrika field-type-taxonomy-term-reference field-label-hidden clearfix\"><ul class=\"links\"><li class=\"taxonomy-term-reference-0\"><a href=\"/data\" typeof=\"skos:Concept\" property=\"rdfs:label skos:prefLabel\" datatype=\"\">Махуэгъэпс</a></li></ul></div><div class=\"field field-name-body field-type-text-with-summary field-label-hidden\"><div class=\"field-items\"><div class=\"field-item even\" property=\"content:encoded\"><p><strong>Дыгъэгъазэм  и 16, </strong><em>щэбэт</em></p>\n<p><strong>         1890 гъэм </strong>къалъхуащ Мысырым нэгъуэщI къэрал IуэхухэмкIэ и министру, премьер-министру щыта <strong>Мэхьмуд (Хьэхъу) Февзи.</strong></p>\n<p><strong>         1916 гъэм </strong>къалъхуащ тхакIуэ, драматург, щIэныгъэлI, УФ-м гъуазджэхэмкIэ щIыхь зиIэ и лэжьакIуэ <strong>Шортэн Аскэрбий.</strong></p>\n<p><strong>         1967 гъэм </strong>къалъхуащ КъБР-м щIыхь зиIэ и артисткэ<strong> Кушмэзокъуэ Iэсият.</strong></p>\n<p> </p>\n<p><strong>Дунейм и щытыкIэнур</strong></p>\n<p>         «pogoda.yandex.ru» сайтым зэритымкIэ, Налшык уфауэ щыщытынущ.   Хуабэр  махуэм градуси 4 - 6, жэщым  градус 0 - 2 щыхъунущ.</p>\n<p><strong>Лъэпкъ Iущыгъэ:</strong></p>\n<p><strong>Гум къэмыкI лажьэ къыпщыщIкъым.</strong></p>\n<p> </p>\n<p>Зыгъэхьэзырар <strong>ЩхьэщэмыщI Изэщ.</strong></p>\n<p> </p>\n<p> </p>\n</div></div></div>", "pub_date": "Sat, 16 Dec 2023 05:07:51 +0000", "author": "operator"}
{"title": "Лъэбыцэжь и махуэ", "url": "https://apkbr.ru/node/9487", "description": "<div class=\"field field-name-field-rubrika field-type-taxonomy-term-reference field-label-hidden clearfix\"><ul class=\"links\"><li class=\"taxonomy-term-reference-0\"><a href=\"/data\" typeof=\"skos:Concept\" property=\"rdfs:label skos:prefLabel\" datatype=\"\">Махуэгъэпс</a></li></ul></div><div class=\"field field-name-body field-type-text-with-summary field-label-hidden\"><div class=\"field-items\"><div class=\"field-item even\" property=\"content:encoded\"><p><strong>Мыщэм и махуэр, дыгъэгъазэм и 13-р, Урысей Федерацэми нэгъуэщI къэралхэми щагъэлъапIэ цIыху къызэрыгуэкIхэми а псэущхьэм кIэлъыплъ экологхэми.</strong></p>\n<p>Дыгъэгъазэм и 13-м къызэрагъэпэщ зэхыхьэхэм сабийхэр ирашалIэ, Iуэхум ехьэлIа усэ цIыкIухэм къыщрагъаджэ, зи гугъу тщIы псэущхьэр лIыхъужь нэхъыщхьэу зыхэт театр теплъэгъуэхэм, макъамэрэ уэрэдкIэ гъэпсахэм, щрагъэплъ. Гукъыдэжыр щебэкI апхуэдэ зэхуэсхэу джэгукIэ дахэкIэ гъэпсахэм быным я гъусэу къэкIуа адэ-анэхэри, сабий хъужарэ псысэм хэхутэжа фIэкIа ямыщIэну, нэжэгужагъэ ин къагъэлъагъуэу яхэтщ.</p>\n<p class=\"rtecenter\"><span style=\"font-size:18px\"><strong> Зи зыгъазэ зы мазэ жэрыш теж</strong></span></p>\n<p>ЩакIуэхэм, мэзхъумэхэм ижь-ижьыж лъандэрэ гу зэрылъатамкIэ, мэзым щыпсэу хьэкIэкхъуэкIэхэм я нэхъ иныр и гъуэм, щIымахуэ жей кIыхь щищIыну, щигъуэлъхьэжыр мы махуэращ.</p>\n<p>Псысэхэмрэ хъыбарыжьхэмрэ зи цIэр и нэхъыбэм фIыкIэ къыхэщ мы хьэкIэкхъуэкIэр, дызэрыщыгъуазэмкIэ, къаруушхуэ зыбгъэдэлъщ, зи щхьэр зыхъумэжыфщ, шынэ зымыщIэщ, набдзэгубдзаплъэщ, къецIыкIуэкIхэм фIырыфIкIэ ящымыхьэщ. АрщхьэкIэ, и бын цIыкIухэм е езым утеуамэ, къыпхуимыгъэгъун хуэдизу и жагъуэ пщIауэ аращи, дахэ хэзэгъэжынкIэ ущыгумыгъыжмэ нэхъыфIщ.</p>\n<p>Зи зыгъазэ зы мазэу къалъытэ псэущхьэм псынщIагъэ къызэрымыкIуэхэр щыдалъагъуи къохъу. Апхуэдэхэм деж, ар жэрышым тежыфынущ, щыхьым я нэхъ иныр, зыIэригъэхьэмэ, и IэблитIымкIэ хуэгъэмэхынущ, ар дыдэр и фIалъэ лъакъуитIымкIэ хуехьэжьэнущ, щIыгулъ Iувым зыщIэзыгъэбыдыхьа дзыгъуэ цIыкIур мэкIэ къигъуэтынурэ, зыкъэщIэжыпIэ иримыту, и гъуэм чачэу кърилъэфынущ.</p>\n<p class=\"rtecenter\"><span style=\"font-size:18px\"><strong>Гу лъытапхъэщ</strong></span></p>\n<p>Палеонтологие щIэныгъэм зэрыхуигъэфащэмкIэ, мыщэр дунейм къызэрытехьэрэ илъэс мелуани 5 - 6-м нэблэгъащ.</p>\n<p>Махуэ 200-м нэблагъэкIэ екIуэкI щIымахуэ жей кIыхьым зыщыхуигъэхьэзыркIэ, лъэбыцэжьым и шхэныр нэхъ пасэу зэпегъэури и кIуэцIым къыщызэтена тIэкIухэри егъэкIуэщIыж.</p>\n<p>Мыщэбзым и шырхэр дунейм къыщытригъэхьэр щIымахуэм езыр жейуэ гъуэм щилъырщ.</p>\n<p>ЩIэжьей цIыкIухэм къашэчыр мащIэ дыдэщ – грамм 350-м нызэрыхьэсщ.</p>\n<p>Лъэбыцэжьхэм яхэтщ килограмм 800-м нэблагъэ зи хьэлъагъхэри.</p>\n<p>КъагъащIэр илъэс 25-м къыщыщIэдзауэ 40-м нэблагъэщ.</p>\n<p>Мыщэ лъэпкъыгъуэхэм ящыщу нэхъ цIыкIу дыдэр Малайзием щыIэхэращ. Абыхэм, ику иту, метр 1,5-рэ я кIыхьагъщ, килограмм 30-м къыщыщIэдзауэ 60-м нэблагъэ я хьэлъагъщ.</p>\n<p>Швейцарием и Берн къалэм мыщэм и щхьэращ и дамыгъэр.</p>\n<p>Мы зэманым ди планетэм щыпсэу мыщэхэр лIэужьыгъуи 4-кIэ ягуэш. Ахэр: хужь, фIыцIэ, гъуабжэ, пщэху жыхуиIэхэращ. Пэжщ, абыхэм къатепщIыкIыжахэр я лIэужьыгъуагъэкIэ куэдкIэ нэхъыбэщ. АтIэми, къедбжэкIа а псоми (бгъуэнщIагъщIэс зыхужаIэу иужьым кIуэдыжари яхэту), щIэныгъэлIхэм зэрытрагъэчыныхьымкIэ, къызытехъукIыжар «этруск» мыщэу зи лIэужьыр илъэс мелуан 1 - 2 ипэкIэ кIуэдыжар аращ.</p>\n<p>Ауэ щыхъукIи, лъэпкъ куэдым я IуэрыIуатэм къызэрыхэщыжу, мыщэр хьэл-щэн зэмыщхь куэд зыдалъагъу хьэкIэкхъуэкIэщ. Ар щытыфынущ шынагъуэу икIи къарууфIэу, зыкъигъэлъэгъуэфынущ захуагъэм и телъхьэуи мэзым и хъумакIуэуи.</p>\n<p class=\"rtecenter\"><strong><span style=\"font-size:18px\">Мыщэм и тыгъэ (Iуэтэж)</span>    </strong></p>\n<p>Пэжи пцIыи, сэ мы хъыбарым щыхьэт сытехъуэфынукъым, ауэ сыщIалэ цIыкIуу, гъуэрыгъуапщкIуэ дыщыджэгуа ныбжьым дыщитым, нэхъыжьхэм яIуэтэжу зэхэсхыгъащ…</p>\n<p>Хъыбархэр нэхъ щыжаIэр бжьыхьэ жэщ кIыхьхэу цIыхухэр нэхъ щызэкIэлъыкIуэу щыщыта лъэхъэнэрт.</p>\n<p>Хэти блэм зэрыIущIам, мыдрейми и щIыбагъымкIэ зыкъезыдза дыгъужьыр зэриукIам тепсэлъыхьырт. Ауэрэ, мыщэм и гугъу щащIым, псалъэр къызылъыса мэкъумэшыщIэ лIыкум кърегъажьэ.</p>\n<p>«ЛIибл дыхъуу мэзыкум ит хуейм мэкъу дыщеуэрт. Жэщ щыхъум, мафIэшхуэ тщIыри мэкъуауэхэр дыкъетIысэкIащ. Мазэр еIэжат, мазэхэт. МафIэм хуеишхуэр игъэнэхурт, ауэ ихъуреягъ мэзыр кIыфIым щIигъэнат.</p>\n<p>Дыдихьэхауэ дыздэуэршэрым, гу лъыдотэ гъунэгъу дыдэу зы мыщэ къызэрыдбгъэдыхьам. Мыщэр кIэбдз лъакъуитIымкIэ зэфIэтт, гъумэтIымэрт.</p>\n<p>ЩтэIэщтаблэ хъуаи къытхэкIащ, шэмэджым епхъуаи щыIащ, хэти «дывгъэукI!» жиIащ. АрщхьэкIэ, ди шэмэдж пашэм «зэ фызэтеувыIэ, мыбы зыгуэр щыщыIэщ!» щыжиIэм, дызэтеувыIащ. Бгъэдыхьэн къытхэкIыртэкъым. Зыми дзыхь ищIтэкъым, «дишхынущ!» жаIэрти.</p>\n<p>«Хьэзыру фыщыт, зыкъызидз хъумэ», - жиIэри шэмэдж пашэр къэтэджащ. «Мыщафэ Iэрымылъхьэм гуащэр щомыгъэгугъ, уи гъусэм укъуэгушхукIыу, мыщэукI умыкIуэ!» жыхуаIэ псэлъафэри асыхьэтым игу къэкIыжат, ауэ лIыгъэм зригъэхьурэ зыхуэкIуэм бгъэдыхьащ. Еплъмэ, мыщэм и нэпситIыр къолъэлъэх, и щэIукIэмкIи гузэвэгъуэ гуэр зэрыхэхуар къыгурыIуащ. Мыщэм и фIалъэ ижь къишияр къызэрыбэгам, шын зэрыхъуам гу лъитащ. ЕплъыIуэмэ, банэшхуэ хэлът.</p>\n<p>Iуэхур зытетыр къыгурыIуэри, «хуэму, тIасэ, хуэму!» жриIэурэ здепсалъэм, мыщэм зэрызимыгъэхъейуэ, шэмэдж пашэр Iэбэри банэшхуэр къыхичыжащ.</p>\n<p>Щабэ-щабэу еIусэурэ, и лъакъуэ бэгам шыну итыр къригъэкIащ. ФIарий тхьэмпэ и уIэгъэм трилъхьэри, и джанэ щIагъщIэлъым и пытхъахуэмкIэ хуипхэжащ.</p>\n<p>Арати, мыщэр мэзым хыхьэжащ. Дэри тлъэгъуар тфIэтелъыджэ хъури, абы дегупсысурэ, жейм дыхилъэфащ.</p>\n<p>АтIэ, зэманыр кIуэрэ-кIуэщIу макIуэ. КъыкIэлъыкIуэ илъэсми, лIиблыр а хуей дыдэм мэкъу дыщеуауэ дыщызэхэст, кIыфI зэрыхъурэ куэд щIарэ дыпыщхьэукъукIыу.</p>\n<p>Ауэрэ, мыщэ гурым макъ зэхыдох. ГурыщхъуэщIу дыздеплъэкIым, мэзым къыхэкIауэ зы мыщэ гуэр къытхуокIуэ. Гъунэгъу къыщытхуэхъум, зыгуэр къигъэтIылъри, мэзым хыхьэжащ.</p>\n<p>ИригъэтIылъэхар, шэмэдж пашэр кIуэрэ еплъмэ, бжьэ матэм фо хьэкIуэр дэзу дэлът. «ФIы пщIауэ, Iейм ущымыгугъ!» жыхуаIэр арати, мыщэм гупыр фокIэ дигъэтхъэжащ.</p>\n<p>«Ей-й, хьэкIэкхъуэкIэ пэтрэ, фIыр зыхащIыкI!» - зэдэжытIащ мэкъуауэлIхэм.  </p>\n</div></div></div><div class=\"field field-name-field-author field-type-text field-label-hidden\"><div class=\"field-items\"><div class=\"field-item even\">БАБЫГУЕЙ Сосрыкъуэ.</div></div></div>", "pub_date": "Fri, 15 Dec 2023 12:40:36 +0000", "author": "operator"}
{"title": "Къэбэрдей-Балъкъэр Республикэм и Правительствэм и Унафэ", "url": "https://apkbr.ru/node/9368", "description": "<div class=\"field field-name-field-rubrika field-type-taxonomy-term-reference field-label-hidden clearfix\"><ul class=\"links\"><li class=\"taxonomy-term-reference-0\"><a href=\"/politika\" typeof=\"skos:Concept\" property=\"rdfs:label skos:prefLabel\" datatype=\"\">Политикэ</a></li></ul></div><div class=\"field field-name-body field-type-text-with-summary field-label-hidden\"><div class=\"field-items\"><div class=\"field-item even\" property=\"content:encoded\"><p class=\"rtecenter\"><strong>Къэбэрдей-Балъкъэр Республикэм спортым епха и къэрал кIэзонэ, бюджет, автономнэ IуэхущIапIэхэм я лэжьакIуэхэм я улахуэхэр етыным и IуэхукIэ Положенэм зэхъуэкIыныгъэхэр хэлъхьэным теухуауэ<br />\n<span style=\"font-size:16px\">Къэбэрдей-Балъкъэр Республикэм и Правительствэм и Унафэ</span><br />\n<em>2023 гъэм     щэкIуэгъуэм и 21-м     Налшык къалэ     №243-ПП</em></strong></p>\n<p>\nКъэбэрдей-Балъкъэр Республикэм и Правительствэм <strong>унафэ ещI:</strong><br />\n1. Къэбэрдей-Балъкъэр Республикэм спортым епха и къэрал кIэзонэ, бюджет, автономнэ IуэхущIапIэхэм я лэжьакIуэхэм я улахуэхэр етыным и IуэхукIэ Положенэм, Къэбэрдей-Балъкъэр Республикэм и Правительствэм 2013 гъэм фокIадэм и 5-м къыдигъэкIа унафэ №246-ПП-мкIэ арэзы зытехъуам, мы унафэм щIыгъу гуэдзэным къыщыгъэлъэгъуа зэхъуэкIыныгъэхэр къэщтэн.</p>\n<p><strong>Къэбэрдей-Балъкъэр Республикэм и Правительствэм<br />\nи УнафэщI  Мусуков Алий.</strong></p>\n</div></div></div>", "pub_date": "Mon, 04 Dec 2023 10:45:59 +0000", "author": "operator"}
{"title": "Къэбэрдей-Балъкъэр Республикэм и Iэтащхьэм и Указ", "url": "https://apkbr.ru/node/9303", "description": "<div class=\"field field-name-field-rubrika field-type-taxonomy-term-reference field-label-hidden clearfix\"><ul class=\"links\"><li class=\"taxonomy-term-reference-0\"><a href=\"/politika\" typeof=\"skos:Concept\" property=\"rdfs:label skos:prefLabel\" datatype=\"\">Политикэ</a></li></ul></div><div class=\"field field-name-body field-type-text-with-summary field-label-hidden\"><div class=\"field-items\"><div class=\"field-item even\" property=\"content:encoded\"><h2><span style=\"font-size:14px\"><strong>Къэбэрдей-Балъкъэр Республикэм</strong><strong> и Iэтащхьэм и деж</strong><strong> НэгъуэщI къэралхэм сату ядэщIынымкIэ щыIэ советым</strong><strong>,</strong><strong> Къэбэрдей-Балъкъэр Республикэм</strong><strong> и Iэтащхьэм 20</strong><strong>20</strong><strong> гъэм </strong><strong>дыгъэгъазэм и 11</strong><strong>-м къыдигъэкIа Указ №1</strong><strong>65</strong><strong>-УГ-мкIэ </strong><strong>зэхашам</strong><strong>, </strong><strong>хэтхэм </strong><strong>зэхъуэкIыныгъэхэр хэлъхьэным и IуэхукIэ</strong></span></h2>\n<p> </p>\n<p>1. <strong>Къэбэрдей-Балъкъэр Республикэм</strong><strong> и Iэтащхьэм и деж НэгъуэщI къэралхэм</strong> <strong>сату ядэщIынымкIэ щыIэ советым,</strong><strong> «Къэбэрдей-Балъкъэр Республикэм и Iэтащхьэм и деж НэгъуэщI </strong><strong>къэралхэм</strong> <strong>сату ядэщIынымкIэ щыIэ советым</strong><strong>,</strong><strong> Къэбэрдей-Балъкъэр Республикэм и Iэтащхьэм 20</strong><strong>I8</strong><strong> гъэм </strong><strong>щIышылэм</strong><strong> и </strong><strong>25</strong><strong>-м къыдигъэкIа Указ №</strong><strong>7</strong><strong>-УГ-мкIэ</strong><strong> зэхашам, </strong><strong>хэтхэм ятеухуа Положенэм зэхъуэкIыныгъэхэр хэлъхьэным</strong><strong> икIи </strong><strong>Къэбэрдей-Балъкъэр Республикэм</strong><strong> и Iэтащхьэм и деж НэгъуэщI къэралхэм</strong> <strong>сату ядэщIынымкIэ щыIэ советым хэтхэр къэщтэным </strong><strong> и IуэхукIэ»  </strong><strong>Къэбэрдей-Балъкъэр Республикэм и Iэтащхьэм 2020 гъэм дыгъэгъазэм и 11-м къыдигъэкIа Указ №</strong><strong>1</strong><strong>65-УГ-мкIэ къищтам, хэтхэм</strong><strong> мы къыкIэлъыкIуэ</strong><strong> зэхъуэкIыныгъэхэр хэлъхьэн</strong><strong>:</strong></p>\n<p> </p>\n<p>а) Советым хэгъэхьэн Дудар Хь. I. - Къэбэрдей-Балъкъэр Республикэм «Хьэрычэт IэнатIэр дэIыгъынымкIэ и центр» ЩIыналъэ фондым и унафэщIыр <em>(зэгурыIуауэ);</em></p>\n<p>б) Къайсын З. А. и къулыкъум зэреджэр мыпхуэдэу къэхьын: «Къэбэрдей-Балъкъэр Республикэм зегъэужьынымкIэ зэгухьэныгъэ» акционер обществэм и генеральнэ директорым и къуэдзэр <em>(зэгурыIуауэ)</em>»; </p>\n<p>в) Уянаевэ I. М. и къулыкъум зэреджэр мыпхуэдэу къэхьын: «Къэбэрдей-Балъкъэр Республикэм и Iэтащхьэм социальнэ зыужьыныгъэмрэ лъэпкъ проектхэр гъэзэщIэнымкIэ и лIыкIуэ хэха»; </p>\n<p>г) Советым къыхэгъэкIыжын Дудуевэ М. М., Зыхьэ Р. С., Къанщауэ Б. Хь., Крючков К. В.</p>\n<p>2. Мы Указым къару егъуэт абы Iэ щыщIэздза махуэм щегъэжьауэ.</p>\n<p> </p>\n<p><strong>Къэбэрдей-Балъкъэр Республикэм и </strong><strong>Iэтащхьэ</strong></p>\n<p><strong>К</strong><strong>IУЭК</strong><strong>IУЭ Казбек</strong></p>\n<p><em>Налшык къалэ,</em></p>\n<p><em>2023 гъэм щэк</em><em>Iуэгъуэм и 20-м</em></p>\n<p><em>№</em><em>11</em><em>6-УГ</em></p>\n<p> </p>\n<p> </p>\n</div></div></div>", "pub_date": "Tue, 28 Nov 2023 05:07:27 +0000", "author": "operator"}
{"title": "Къэбэрдей-Балъкъэр Республикэм и Парламентым и Унафэ", "url": "https://apkbr.ru/node/9314", "description": "<div class=\"field field-name-field-rubrika field-type-taxonomy-term-reference field-label-hidden clearfix\"><ul class=\"links\"><li class=\"taxonomy-term-reference-0\"><a href=\"/politika\" typeof=\"skos:Concept\" property=\"rdfs:label skos:prefLabel\" datatype=\"\">Политикэ</a></li></ul></div><div class=\"field field-name-body field-type-text-with-summary field-label-hidden\"><div class=\"field-items\"><div class=\"field-item even\" property=\"content:encoded\"><p class=\"rtecenter\"><strong><em>Къэбэрдей-Балъкъэр Республикэм </em></strong><strong><em>и Па</em></strong><strong><em>рламентым къегъэщIылIа ЩIалэгъуалэ палатэм хэтыр и пIалъэр къэмысу абы къыхэгъэкIыжыным теухуауэ</em></strong></p>\n<p>Къэбэрдей-Балъкъэр Республикэм и Парламентым къегъэщIылIа ЩIалэгъуалэ палатэм теухуа Положенэм и 4. Пунктым, 5.1 пунктым и 2-нэ пункт къуэдзэм япкъ иткIэ Къэбэрдей-Балъкъэр Республикэм и Парламентым <strong>унафэ ещI:</strong></p>\n<p>1. Къэбэрдей-Балъкъэр Республикэм и Парламентым къегъэщIылIа ЩIалэгъуалэ палатэм и пIалъэр къэмысу къыхэгъэкIыжын Бейтуганов Исмэхьил Расул и къуэр, Катковэ Ольгэ Валерий и пхъур, Корниенкэ Екатеринэ Андрей и пхъур, Мэремкъул Рустам Беслъэн и къуэр.</p>\n<p>2. Къэбэрдей-Балъкъэр Республикэм и Парламентым ЕгъэджэныгъэмкIэ, щIэныгъэмрэ щIалэгъуалэм я IуэхухэмкIэ и комитетым пщэрылъ щыщIын Къэбэрдей-Балъкъэр Республикэм и Парламентым къегъэщIылIа ЩIалэгъуалэ палатэм абыхэм я пIэкIэ хагъэхьэнухэр къыхэхыным пыщIа Iуэхухэр къызэригъэпэщыну.</p>\n<p>3. Мы Унафэм къару егъуэт ар къыщащта махуэм щегъэжьауэ.</p>\n<p> </p>\n<p><strong>Къэбэрдей-Балъкъэр Республикэм и </strong><strong>Парламентым и УнафэщI                         ЕГОРОВЭ Татьянэ</strong></p>\n<p><em>Налшык къалэ</em></p>\n<p><em>2023 гъэм щэкIуэгъуэм и 16-м</em></p>\n<p><em>№772-П-П</em></p>\n</div></div></div>", "pub_date": "Mon, 27 Nov 2023 13:00:45 +0000", "author": "operator"}
{"title": "Троер зытекIуэдэжар зы мыIэрысэщ", "url": "https://apkbr.ru/node/9256", "description": "<div class=\"field field-name-field-rubrika field-type-taxonomy-term-reference field-label-hidden clearfix\"><ul class=\"links\"><li class=\"taxonomy-term-reference-0\"><a href=\"/selhoz\" typeof=\"skos:Concept\" property=\"rdfs:label skos:prefLabel\" datatype=\"\">Абы дегъэпIейтей</a></li></ul></div><div class=\"field field-name-body field-type-text-with-summary field-label-hidden\"><div class=\"field-items\"><div class=\"field-item even\" property=\"content:encoded\"><p><strong>Иужьрей илъэс зыбжанэм гу лъыптэу Къэбэрдей-Балъкъэрым пхъэщхьэмыщхьэ гъавэшхуэ кърехьэлIэж. МыIэрысэри, кхъужьри, щIымэракIуэри, мамкъутри, абыхэм къахыхьэжа къыпцIэри, мэракIуащхъуэри щIыналъэр фIыкIэ къызэрацIыху хъугъуэфIыгъуэ хъуащ. «Урысейм мыIэрысэу къыщрахьэлIэм и процент 80-р Къэбэрдей-Балъкъэрым щагъэкI», - зэрыжаIэми ди щхьэр лъагэу дегъэIэт, «мыIэрысэ жэнэт» къызэрытфIащари щхьэхуэу дигухэм йохуэбылIэ.</strong></p>\n<p>Гъатхэ кIасэм къожьэ япэ мыIэрысэхэр. Ауэ ипэрей илъэсым къыщIаха гъавэр ямыухыу, илъэсыщIэм ейр мэхъу. ЗыщIыпIи кърамышауэ, ди республикэм щагъэкIа пхъэщхьэмыщхьэхэр ерыскъы щапIэхэм телъ зэпытщ щIымахуэм и кIыхьагъкIэ. Псы щIэгъэлъэдэкIэ IэмалыщIэхэр къызэрежьэрэ, мыIэрысэ хадэхэр нэхъыбэж щыхъуащ ди щIыпIэм. Нэхъыщхьэращи, цIыхухэм ящIэнрэ яшхынрэ ягъуэт. Мы гъэми мыIэрысэ гъавэшхуэкIэ мэгугъэ хадэгъэкIхэр. «РБК Кавказ» хъыбарегъащIэ IуэхущIапIэм къызэритымкIэ, 2023 гъэм КъБР-м мыIэрысэу тонн мин 685-рэ (нэгъабэрейр зэрыхъур тонн мин 680-рэт) щыIуахыжыну щогугъ. Уней IуэхущIапIэхэм а бжыгъэр щынос тонн мин 35-м. МыIэрысэгъэкIхэм ялъэкI къагъэнакъым республикэм и дамыгъэ хъуа пхъэщхьэмыщхьэр зэрыдикуэдыр цIыхухэм ирагъэлъагъун папщIэ. Уеблэмэ Сосрыкъуэ и теплъэр мыIэрысэ зэмыфэгъухэм къыхащIыкIри, Абхъаз утыкум блын псо щаухуауэ щытащ Мэкъумэш хозяйствэмрэ промышленностымрэ я махуэр щагъэлъэпIа жэпуэгъуэм и 8-м.</p>\n<p>Зэрелэжь щIыкIэм зэманым декIуу зихъуэж щхьэкIэ, мыIэрысэр ди лъэпкъым лIэщIыгъуэ бжыгъэ хъуауэ къыдогъуэгурыкIуэ, IуэрыIуатэ щхьэхуэ иIэжу. «Нартхэм я дыщэ жыг» хъыбарыр дигу къэдвгъэгъэкIыжыт. МыIэрыситIым я зыр пщэдджыжьым къыпыкIэрти, пщыхьэщхьэ пщIондэ хъурт. Ар цIыхубзхэм Iуагъахуэрт: Сэтэней гуащэ и унафэкIэ, хъыджэбз зиIэну хуей лъэпкъым я нысащIэр мыIэрысэм и джабэхум едзакъэрти, дыщэ щхьэц зытет пщащэ дунейм къытехьэрт. Джабэплъым щыщ Iухуэмэ, хуэдэ умыгъуэтыну нарт щауэ къахэхъуэрт. Адрей мыIэрысэр къызыпыкIэр жыгым и щхьэкIэрт. Ар мазихкIэ хэхъуэрти, иджыри мазихкIэ хъурт. А мыIэрысэр яшхмэ, жьы хъуа нартхэр щIалэ, къарууфIэ хъужхэрт. Апхуэдэ защIэу екIуэкIащ Емынэжь щIалэ зищIыжыну хуейуэ, Сэтэней гуащэ деж къэкIуэху. ЗыкъримыгъэцIыхуну и нэкIур щIихъума щхьэкIэ, Сэтэней къыпхуэгъэпцIэнт? «Уэ цIыхухэм лей куэд епхащи, а мыIэрысэм и фIым укъищтэнукъым, пшхыкIи щIалэ ухъужынукъым», - жриIащ, зыри иримыхьэкIыу. «НтIэ, сэ сIумыхуэнумэ, нартхэри хрекIыж а жыгым», - жиIэри, Емынэжь дыщэ жыгыр къричащ. Абы иужь къыщIэкIынщ нартхэм жьы хъуахэр бгым ирадзыхын щыщIадзар. Ауэ «емынэжьхэм» дыщэ мыIэрысэр зыIэрагъэхьэн папщIэ, ялъэкI къызэрамыгъанэм и щыхьэт жагъуэхэр ди нобэми къэсащ, уеблэмэ ищхьэкIэ зи гугъу щытщIа гъэлъэгъуэныгъэм ди нэгу щыщIэкIащ. МыIэрысэ зэмыфэгъукIэ дращIея Iуащхьэмахуи зыфIигъэлIыкIыфакъым хъийм икIа «гуащIэрыпсэухэр» а махуэм. Мы щапхъэ закъуэр хэдубыдыкIа щхьэкIэ, махуэшхуэхэм пщIэншэу ягуэш ерыскъым хьэлыншэу кIэлъыпхъуэ цIыхубзхэм къызэранэкIауэ зэхэтхыжыр зы хъыбаркъым икIи хъыбаритIкъым. Дауи, «си напэ зытесхыжынщ» жиIэу, зыри утыку ихьэркъым. ИтIани, зыкIэлъыплъыжыныр, зышыIэныр, уи щхьэ уебэкъуэныр, хьэлэлыныр япэ изыгъэщ ди лъэпкъ хьэлым хуэмыфащэ «мыIэрысэ гуэшыкIэ» къызэрыдублам зи гугъу тщIы махуэшхуэм и IэфIыр зэрыщIихам шэч хэлъ?!</p>\n<p>Дунейпсо щэнхабзэм «къаугъэ къызэрыкIа мыIэрысэ» жеIэри, псалъафэ гуэр щызокIуэ, пасэрей алыдж IуэрыIуатэм ирапхыу. Гомер и IэдакъэщIэкIхэу «Илиадэ», «Одиссея» тхылъхэм феджэну къыфхуихуамэ, Трое къалэр зытекIуэдэжар зэ IуплъэгъуэкIэ Iуэху цIыкIуу къыпфIэщI Парис и мыIэрысэ гуэшыкIэрщ. А хъыбар кIыхьыр мыбдежым тхуигъэзэгъэнкъым, ауэ, ди хэкуэгъу лъапIэхэ, Къэбэрдей-Балъкъэрыр мыIэрысэкIи нэгъуэщI пхъэщхьэмыщхьэ куэдымкIи хъарзынэу къызэрызэгъэпэщам пцIы хэлъкъым, уи ерыскъы зыхэлъри зыщIыпIи кIуэнукъым. Ауэ ищхьэкIэ къэтхьа нарт хъыбарым къызэрыхэщщи, ди пхъэщхьэмыщхьэхэм я сэбэп къыдэкIын папщIэ, ар хэтсэрэ Iутхыж къудей мыхъуу, «емынэжь хьэлыр» зыхэдныпхъэщ. МыIэрысэ гъавэшхуэ республикэм къыщетхьэлIэж щхьэкIэ, абы и IэфIри ифIри зылъысынур лей зезымыхьэрщ.</p>\n</div></div></div><div class=\"field field-name-field-author field-type-text field-label-hidden\"><div class=\"field-items\"><div class=\"field-item even\">ЧЭРИМ Марианнэ.</div></div></div><div class=\"field field-name-field-glav field-type-taxonomy-term-reference field-label-above clearfix\"><h3 class=\"field-label\">Главная статья (ФОТО ОБЯЗАТЕЛЬНО): </h3><ul class=\"links\"><li class=\"taxonomy-term-reference-0\"><a href=\"/glav_s\" typeof=\"skos:Concept\" property=\"rdfs:label skos:prefLabel\" datatype=\"\">Да</a></li></ul></div>", "pub_date": "Wed, 22 Nov 2023 13:30:40 +0000", "author": "operator"}
{"title": "Къарур захуагъэм и нэщэнэкъым", "url": "https://apkbr.ru/node/9115", "description": "<div class=\"field field-name-field-rubrika field-type-taxonomy-term-reference field-label-hidden clearfix\"><ul class=\"links\"><li class=\"taxonomy-term-reference-0\"><a href=\"/selhoz\" typeof=\"skos:Concept\" property=\"rdfs:label skos:prefLabel\" datatype=\"\">Абы дегъэпIейтей</a></li></ul></div><div class=\"field field-name-body field-type-text-with-summary field-label-hidden\"><div class=\"field-items\"><div class=\"field-item even\" property=\"content:encoded\"><div><strong>Жэпуэгъуэм и 11-м Урысейм лэжьыгъэ IуэхукIэ щыхьэщIащ Иракым и премьер-министр Iэс-Судани Мухьэмэд. Абы щепсалъэм, УФ-м и Президент Путин Владимир къыхигъэщащ Израилымрэ Палестинэмрэ щIызэмыкIужыфымкIэ США-р зэрыкъуаншэр: «Америкэм и политикэ пхэнжым и нэщэнэщ мы екIуэкIыр. ЛъэныкъуитIри чэзу-чэзууэрэ хигъэзыхь зищI щхьэкIэ, палестинхэм я зы гукъыдэжи я тхьэкIумэм зэрырамыгъэхьэрщ КъуэкIыпIэ Гъунэгъум илъ мы бэлыхьым кIэ щIимыгъуэтым и щхьэусыгъуэр». </strong></div>\n<div>Израилыр щIэмычэу тебгъэгушхуэ хъунукъым Палестинэр дикъузэным, урысей Президентым и еплъыкIэмкIэ. «ООН-м ШынагъуэншагъэмкIэ и советым нэхъ пасэу къищта унафэм тету, Палестинэ къэрал щхьэхуит яухуэн хуейуэ аращ», - жаIащ Путин Владимири, абы акъылэгъу хуэхъуа, Тыркум и президент Эрдоган Тайипи, нэгъуэщI къэрал лIыщхьэхэми. Абдежми къыщымынэу, нэрылъагъуу лей зезыхьэ къэрал зыбжанэм Израилым хуаIэ дипломат зэпыщIэныгъэхэр зэпачащ.  </div>\n<div>    ГъэщIэгъуэнращи, журт диныжьыр зезыхьэхэм зы махуи къабыл ящIакъым палестинэ щIыналъэм «ираукIа» Израиль къэралыгъуэр. ЩIэрыщIэу мы бэлыхьыр къыщIэхъеижар муслъымэнхэм япэ къаблэуэ къалъытэ Iэл-Iакъсэ мэжджытыр журтхэм IэщIагъэкIыну зэрыхуежьарщ. Журт полицэхэм цIыху бжыгъэшхуэ лажьэ ямыIэу яукI, яубыд, нэмэз ящIу нэщI мазэм ящхьэщохьэри, хьэпсым ирадзэ. ЩIалэхэр жьы хъуну хунэсыркъым. Ауэ а псори дунейм хэIущIыIу щыхъуркъым, сыту жыпIэмэ, Урысеймрэ муслъымэнхэмрэ еныкъуэкъуныр дунейм и тепщэу зыкъэзылъытэж Америкэм захуагъэу игъэуващ. </div>\n<div>     Мы мафIэр къызэщIэгъэста зэрыхъуа щIыкIэр адыгэхэм я тхыдэми хыболъагъукI. Уэсмэн къэралыгъуэр зэпкъригъэхуныр нэрыгъыу зыубыда Великобританием ар къехъулIа иужькIэ, «истамбылакIуэкIэ» дызэджэ ди лъэпкъ Iэпхъуэшхуэм и сурэтым картэм фIыуэ зыщихъуэжат. Адыгэхэр Тыркум Iэпхъуа щхьэкIэ, къэралыр цIыкIу-цIыкIуу зэгуачри, хьэрып хэгъэгу гуп яухуащ, муслъымэнхэр къарууфIэ мыхъун, Синай хытIыгуныкъуэр яIэрымыхьэн папщIэ. Япэ дунейпсо зауэм иужькIэ зэпекъуа къэралхэм инджылызхэр щытекIуэри, 1917 гъэм британ армэм къиувыхьа Палестинэр Великобританием и жьауэм щIэт щIыналъэ хъуащ. А илъэс дыдэм британ къэралыгъуэм игъэIуащ Палестинэм иубыд щIыпIэм журт къэралыгъуэ щаухуэныр къабыл зэращIыр. </div>\n<div>    1917 гъэм Урысейм къыщыхъуа Жэпуэгъуэ революцэм фейдэ хэзыхахэри наIуэ къещI мы бэлыхьышхуэм. Дыкъевгъаджэт Великобританием хамэ къэрал IуэхухэмкIэ и министерствэм и унафэщI Бальфур Артур Инджылызым щыIэ Журт хасэм и тхьэмадэ лорд Ротшильд 1917 гъэм щэкIуэгъуэм и 2-м хуигъэхьауэ щыта тхыгъэм (гъэкIэщIауэ): «ПщIэ зыхуэсщI лорд Ротшильд! Зи ЩIыхьыр ин [пащтыхьым] къыбгъэдэкIыу, мы Декларацэр уэстыжынри, журтхэм я сионист гукъыдэжхэр министрхэм я зэхуэсым и пащхьэ кърахьэу къабыл зэращIам и хъыбар бжесIэнри пщIэ лейуэ къызолъытэ. Великобританием и Правительствэм фIэигъуэщ Палестинэм журт лъэпкъым и хэгъэгу къыщызэрагъэпэщыныр икIи лъэкI къигъэнэнукъым а мурадым фытригъэIэбэн папщIэ... Си гуапэ хъунут мы Декларацэм теухуа унафэр Сионистхэм я зэгухьэныгъэми лъэбгъэIэсыжамэ».  «Бальфур и декларацэ» жыхуаIэу Палестинэм нобэ къытехьэ лейм и щIэдзапIэу къалъытэ дунейпсо дэфтэрыр аращ. </div>\n<div>     ГурыIуэгъуэ дыдэу журт-хьэрып зэпэщIэтыныгъэм тепсэлъыхьауэ щытащ политолог Гейдар Джэмал: «ГъэщIэгъуэну Израилым и Iуэхум хэтыр ар «журт къэралыгъуэу» зэрыщымытыххэрщ, апхуэдэфэ къытрагъэуэну хэт щхьэкIэ. ИпэжыпIэкIэ мы хэгъэгур КъухьэпIэм ЩIыналъэ ЛъапIэм щиубыда къуэгъэнапIэу аркъудейщ, ари журт бзыпхъэм ириукIауэ. Зэгуэр жорзехьэхэм зыIэрагъэхьэжыну хэта «иерусалим пащтыхьыгъуэм» и Iыхьэ хуэдэу, КъухьэпIэм империалист зэрыпхъуэкIэкIэ зэрипхъуауэ аращ а щIыналъэр. Иджырей Израилыр зыкIи ещхькъым езым и пасэрей адэжьхэм. КъуэкIыпIэ Гъунэгъур иубыдын папщIэ, журт Iэлъэ зыIэрызытIэгъа КъухьэпIэм и гъукIэгъэсэну аращ ар. Шэч закъуи хэлъкъым сионистхэм я проекту «Израиль къэралыр» зэфIэзыгъэувахэм къагъэсэбэпар инджылыз-саксонхэм я Iэ пхъашэхэрауэ зэрыщытым». </div>\n<div>Арати, 1917 гъэм щегъэжьауэ, зэрызихъумэжын къару зимыIэ Палестинэр хуэм-хуэмурэ зэрапхъуэн щIадзэ. 1948 гъэм Великобританием Палестинэм къикIыж зещIри, махуэ зыбжанэ зэрыдэкIыу, Израиль къэралыгъуэщIэ къызэрыунэхуар ягъэIу, иджырей Iэщэрэ IэмэпсымэкIэ къыщыпкIыу узэдарэ къухьэпIэ къэрал псори къыдэщIу. Хьэрып къэрал цIыкIу гупыр Великобританием и нэIэ щIэтти, къаруи щIэгъэкъуэни къызыхуэмына палестин лъэпкъым я къуажэхэри я унэхэри ябгынэн хуей хъуащ. Журт къэралрэ хьэрып къэралрэ зэфIагъэувэн мурад ягъэIуа щхьэкIэ, журт къэралыр 1948 гъэм яухуэри, щIыналъэр зей хьэрыпхэр нобэр къыздэсым къэралыгъуэ ямыIэу къызэхэнащ. </div>\n<div>1967 гъэм Израилым и щIым нэхъри зригъэубгъуну мурад ищIри, Мысырым, Иорданием, Сирием, Ливаным зауэкIэ япэщIэуващ. Абы щыгъуэщ Сирием щыпсэу ди лъэпкъэгъухэр щыпсэуа Джолан лъагапIэу адыгэ къуажэхэм зыщаубгъуауэ щытар журтхэм щаубыдар. Арати, адыгэхэр аргуэру мухьэжыр гъуэгум теувэн хуей хъуащ.   </div>\n<div>    ЗэрытщIэщи, Израилым адыгэ къуажитI исщ, Уэсмэн къэралыгъуэр лъэлъэжа иужькIэ, езыр-езыру хиубыдауэ. Ауэ дэ фIыуэ дыщыгъуазэкъым Палестинэми адыгэхэм къазэрытехъукIар зыщIэж куэд зэрыщыпсэум. Абыхэм я лъабжьэр нэхъ куужщ: Мухьэмэд Алий Пащэм Мысырым къина шэрджэс мамлюкхэр щызэтриукIэм, къелахэр Палестинэм щтапIэ щихьэжри, къуэпси щадзыжауэ апхуэдэщ. Куэд щIакъым абыхэм ятеухуа тхыгъэ ди газетым къызэрытеддзэрэ. («Палестинэм щыщ адыгэхэр», Бадзэуэгъуэм и 9, 2023 гъ.). Ди лъэпкъэгъуми нэгъуэщIми, лажьэ ямыIэу лей зытехьэ цIыхубэм гукIэ даригъусэщ, зыхэхуа бэлыхьыр захуагъэкIэ хэкIыпIэм я нэхъыфIым хуишэну догугъэ.  </div>\n</div></div></div><div class=\"field field-name-field-author field-type-text field-label-hidden\"><div class=\"field-items\"><div class=\"field-item even\">ЧЭРИМ Марианнэ. </div></div></div>", "pub_date": "Wed, 08 Nov 2023 06:36:12 +0000", "author": "operator"}
{"title": "Къэрал дамыгъэр зыхуагъэфэщахэм йохъуэхъу", "url": "https://apkbr.ru/node/9526", "description": "<div class=\"field field-name-field-rubrika field-type-taxonomy-term-reference field-label-hidden clearfix\"><ul class=\"links\"><li class=\"taxonomy-term-reference-0\"><a href=\"/segodnya\" typeof=\"skos:Concept\" property=\"rdfs:label skos:prefLabel\" datatype=\"\">Жылагъуэ</a></li></ul></div><div class=\"field field-name-field-image field-type-image field-label-hidden\"><div class=\"field-items\"><div class=\"field-item even\" rel=\"og:image rdfs:seeAlso\" resource=\"https://apkbr.ru/sites/apkbr.ru/files/styles/large/public/field/image/1805_12.jpg?itok=bHTUIGiL\"><img typeof=\"foaf:Image\" src=\"https://apkbr.ru/sites/apkbr.ru/files/styles/large/public/field/image/1805_12.jpg?itok=bHTUIGiL\" width=\"480\" height=\"270\" alt=\"\" /></div></div></div><div class=\"field field-name-body field-type-text-with-summary field-label-hidden\"><div class=\"field-items\"><div class=\"field-item even\" property=\"content:encoded\"><p><strong>Урысей Федерацэм лъэпкъ гвардиемкIэ и дзэу Кавказ Ищхъэрэ округым щыIэм и унафэщI, генерал-полковник Захаров Сергей  Урысей гвардием и Къэбэрдей-Балъкъэр къудамэм къэрал дамыгъэхэр щаритыжащ ведомствэм и лэжьакIуэхэу зыпэрыт къулыкъум ехъулIэныгъэхэр щызыIэрызыгъэхьахэм.</strong></p>\n<p>Апхуэдэу гупым яхуэупсащ зэрылэжьэн автомобилыщIэу 15-кIэ.</p>\n<p>КъБР-м и Iэтащхьэ КIуэкIуэ Казбек Управленэм и лэжьакIуэхэм ехъуэхъуащ къэрал дамыгъэ лъапIэхэр къызэрыхуагъэфэщамкIэ.</p>\n<p>«Дэ дрогушхуэ дзэ Iуэху хэхар щекIуэкI щIыпIэхэм жэуаплыныгъэшхуэ зыпылъ къалэнхэр лIыгъэ яхэлъу, Iэзагъышхуэ къагъэлъагъуэу щызыгъэзащIэ ди хэкуэгъу щIалэхэм - Урысей гвардием и Къэбэрдей-Балъкъэр къудамэм и лэжьакIуэхэм.  IэнатIэм и лэжьакIуэхэм нобэрей махуэмкIэ сынывохъуэхъу. Узыншагъэ быдэ, ехъулIэныгъэ, фIыгъуэ фиIэну», - щитхащ КъБР-м и Iэтащхьэм и социальнэ напэкIуэцIым.</p>\n<p> </p>\n<p> </p>\n<p>\n </p>\n<p> </p>\n</div></div></div>", "pub_date": "Mon, 18 Dec 2023 14:55:13 +0000", "author": "operator"}
{"title": "Экономикэр къэзыIэт жэрдэмхэр", "url": "https://apkbr.ru/node/9516", "description": "<div class=\"field field-name-field-rubrika field-type-taxonomy-term-reference field-label-hidden clearfix\"><ul class=\"links\"><li class=\"taxonomy-term-reference-0\"><a href=\"/segodnya\" typeof=\"skos:Concept\" property=\"rdfs:label skos:prefLabel\" datatype=\"\">Жылагъуэ</a></li></ul></div><div class=\"field field-name-field-image field-type-image field-label-hidden\"><div class=\"field-items\"><div class=\"field-item even\" rel=\"og:image rdfs:seeAlso\" resource=\"https://apkbr.ru/sites/apkbr.ru/files/styles/large/public/field/image/1802_18.jpg?itok=iuTm5f4u\"><img typeof=\"foaf:Image\" src=\"https://apkbr.ru/sites/apkbr.ru/files/styles/large/public/field/image/1802_18.jpg?itok=iuTm5f4u\" width=\"480\" height=\"270\" alt=\"\" /></div></div></div><div class=\"field field-name-body field-type-text-with-summary field-label-hidden\"><div class=\"field-items\"><div class=\"field-item even\" property=\"content:encoded\"><p><strong>«Адыгэ псалъэ» газетым къит хъыбархэм кIэлъыплъхэр фIыуэ щыгъуазэщ «Гъуэгуф</strong><strong>I</strong><strong> шынагъуэншэхэр» лъэпкъ пэхуэщ</strong><strong>I</strong><strong>эм (проектым) ипкъ иткIэ Къэбэрдей-Балъкъэрым и гъуэгухэр зэгъэпэщыжыным хуэунэтIа лэжьыгъэшхуэ зэрекIуэкIым. ЩIыналъэ-щIыналъэкIэ ущызекIуэнкIэ дзыхьщIыгъуэджэу щыт, щIэрыщIэу телъхьэжын хуей гъуэгухэр зыхуей хуагъэзэж. Апхуэдэу Лэскэн икIи Май щIыналъэхэм Iуэху хъарзынэхэр мы махуэхэм щызэфIагъэкI.</strong></p>\n<p>Дызэрыщыгъуазэщи, хэгъэгум и жылагъуэ-экономикэ зыужьыныгъэм дежкIэ мыхьэнэшхуэ иIэщ гъуэгу зэгъэпэщахэм. Абы епхащ цIыхубэм я щыIэныгъэри, гъунэгъу щIыналъэхэм я зэлъэIэсыкIэри. Лъэпкъ пэхуэщIэм и фIыгъэкIэ, 2024 гъэм Аргудан къуажэмрэ Александровскэ (Бжейкъалэ) жылагъуэмрэ зэпызыщIэ гъуэгур зэрагъэпэщыжыну я гугъэщ.</p>\n<p>Мы гъуэгу Iыхьэм мыхьэнэшхуэ иIэщ, сыту жыпIэмэ ар Урысей Федерацэм и машинэ гъуэгухэм я ДэIэпыкъуэгъу зекIуапIэхэм хеубыдэ. ДэIэпыкъуэгъу зекIуапIэм хеубыдэ жылагъуэхэр зэпызыщIэ, экономикэ зыужьыныгъэр зэлъыта къалэшхуэхэр гъунэгъу зэхуэзыщI, хьэлэзешэхэмрэ цIыхухэр къезышэкI транспортымрэ я зэхэзекIуэм и кIыхьагъым хэзыгъэщI гъуэгу гуэдзэ лIэужьыгъуэщ. Аргуданрэ Александровскэрэ зэпызыщIэ гъуэгур «Кавказ» зи фIэщыгъэ Р-217 къэралпсо автомашинэ гъуэгум щыщщ, Прохладнэ (КъалэкIыхь) – Елхъуэт щIыналъэ гъуэгум и зы Iыхьэщ.</p>\n<p>Гъуэгуухуэ лэжьыгъэхэр IыхьитIу екIуэкIынущ. Япэ теуэгъуэм къызэщIиубыдэ лэжьыгъэхэр, 2024 гъэм къриубыдэу зэфIагъэкIыпхъэхэр, Арщыдан къуажэ кIуэцIым, Iэрэмысэм и цIэр зезыхьэ уэрамым, щекIуэкIынущ. А уэрамым километри 4,3-рэ и кIыхьагъщ. КъищынэмыщIауэ, зэрагъэпэщыжыну къапэщылъщ Аргудан къуажэм къыдэкIыу Александровскэ жылагъуэмкIэ гъэза, километри 5,8-рэ зи кIыхьагъ гъуэгу Iыхьэри. ЛэжьакIуэхэм я къалэн нэхъыщхьэм щыщщ гъуэгум зрагъэубгъуныр, лъэныкъуитIри зекIуапIэ тIурытIу зэкIэщIахыныр. Абы къыхэкIыу асфальт къилъэлъар трахынурэ тIуащIэу зэтелъ асфальтобетон тралъхьэнущ, ар зекIуапIэ тIуащIэ хъуар гъущI кIапсэкIэ зэпрахукIынущ. Абы къищынэмыщIауэ, гъуэгубгъухэр ягъэбыдэнущ, турхэр къыхалыкIыжынущ, лъэс лъагъуэр яукъуэдиинущ, зэпрыкIыпIэхэмрэ зэблэкIыпIэхэмрэ яхуэфащэ нагъыщэхэмкIэ къыхагъэщынущ, зекIуэкIэ хабзэхэр къэзыгъэлъагъуэ гъуазэхэр гъуэгущхьэхэм щIэрыщIэу трагъэувэжынущ.</p>\n<p>ЕтIуанэ теуэгъуэм къиубыд лэжьыгъэхэр щекIуэкIынур 2025 гъэращ. Аргудан – Александровскэ автомашинэ зекIуапIэм щыщу километрих 6,7-рэ зи кIыхьагъ гъуэгур зэрагъэпэщыжынущ. Гъуэгуухуэхэм зэрыжаIэмкIэ, лъэпкъ пэхуэщIэм ипкъ иткIэ кърахьэжьа Iуэхур етIанэгъэ яухыну я гугъэщ. Жылэхэр зэзыпх гъуэгум зэрагъэпэщыжа нэужь, етIанэгъэ пщIондэ километр 16,5-рэ щыIэ мардэхэм хуагъэкIуэнущ.</p>\n<p>Гъуэгуухуэхэм зэрыжаIэмкIэ, иджыпсту щыщIэдзауэ лэжьыгъэхэр къыхуагъэува пIалъэм иту йокIуэкI, ухуэныгъэ технологием къигъэув мардэхэр зыри къэмынэу нэсу ягъэзащIэ.</p>\n<p><strong>ШУРДЫМ Динэ.</strong></p>\n</div></div></div>", "pub_date": "Mon, 18 Dec 2023 14:34:32 +0000", "author": "operator"}
{"title": "НОБЭ", "url": "https://apkbr.ru/node/9485", "description": "<div class=\"field field-name-field-rubrika field-type-taxonomy-term-reference field-label-hidden clearfix\"><ul class=\"links\"><li class=\"taxonomy-term-reference-0\"><a href=\"/data\" typeof=\"skos:Concept\" property=\"rdfs:label skos:prefLabel\" datatype=\"\">Махуэгъэпс</a></li></ul></div><div class=\"field field-name-body field-type-text-with-summary field-label-hidden\"><div class=\"field-items\"><div class=\"field-item even\" property=\"content:encoded\"><p class=\"rtecenter\"><strong>Дыгъэгъазэм и 15, </strong><em>мэрем</em></p>\n<p><strong>♦Шейм и дунейпсо махуэщ</strong></p>\n<p><strong>♦УФ-м и Дзэ-хьэрш къарухэм я Радиотехникэ дзэхэр къыщызэрагъэпэща махуэщ</strong></p>\n<p><strong>♦Зи къалэн зыгъэзащIэу хэкIуэда журналистхэм я фэеплъ махуэщ</strong></p>\n<p><strong>♦1917 гъэм</strong> Дзэ Плъыжьым и япэ нагъыщэр — Вагъуэ Плъыжьыр къащтащ.</p>\n<p><strong>♦1921 гъэм</strong> РСФСР-м и ВЦИК-м и деж Къэбэрдей автоном областым и лIыкIуэ щыIэныр хабзэу гъэуващ.</p>\n<p><strong>♦</strong><strong>1912 гъэм</strong> къалъхуащ медицинэ щIэныгъэхэмкIэ доктор, профессор, КъБАССР-м щIэныгъэмкIэ щIыхь зиIэ и лэжьакIуэ, РСФСР-м щIыхь зиIэ и дохутыр <strong>Балъкъэр Мыхьэмэт.</strong></p>\n<p><strong>♦1922</strong> гъэм къалъхуащ къэрал лэжьакIуэ, публицист <strong>Джэдгъэф Аслъэмырзэ.</strong></p>\n<p><strong>♦1925 гъэм</strong> къалъхуащ тхыдэ щIэныгъэхэмкIэ доктор, КъБКъУ-м и профессор, КъБР-м щIэныгъэхэмкIэ щIыхь зиIэ и лэжьакIуэ <strong>Мамбэт Хьэлым.</strong></p>\n<p><strong>♦1928 гъэм</strong> къалъхуащ химие щIэныгъэхэмкIэ доктор, КъБКъУ-м и профессор <strong>Дзу Iэбубэчыр.</strong></p>\n<p><strong>♦1931 гъэм</strong> къалъхуащ тхыдэ щIэныгъэхэмкIэ доктор, КъБКъУ-м и профессор <strong>Ло Инал.</strong></p>\n<p><strong>♦1951 гъэм</strong> къалъхуащ УФ-м и Композиторхэм я зэгухьэныгъэм хэт, КъБР-м гъуазджэмкIэ щIыхь зиIэ и лэжьакIуэ <strong>Къэзан Аслъэнджэрий.</strong></p>\n<p><strong>♦1951 гъэм </strong>къалъхуащ КъБР-м щIыхь зиIэ и журналист <strong>Мыз Майе.</strong></p>\n<p class=\"rtecenter\"><u><strong>Дунейм и щытыкIэнур</strong></u></p>\n<p>         «pogoda.yandex.ru сайтым зэритымкIэ, Налшык уфауэ щыщытынущ. Хуабэр махуэм градус 1 - 4, жэщым градуси 2 - 3 щыхъунущ.</p>\n<p class=\"rtecenter\"><em><strong>Лъэпкъ Iущыгъэ:</strong></em></p>\n<p class=\"rtecenter\"><span style=\"font-size:18px\"><strong>Бгым джэдыкIэкIэ еуэ.</strong></span></p>\n</div></div></div><div class=\"field field-name-field-author field-type-text field-label-hidden\"><div class=\"field-items\"><div class=\"field-item even\">Зыгъэхьэзырар ЩХЬЭЩЭМЫЩI Изэщ.</div></div></div>", "pub_date": "Fri, 15 Dec 2023 11:28:27 +0000", "author": "operator"}
{"title": "НОБЭ", "url": "https://apkbr.ru/node/9473", "description": "<div class=\"field field-name-field-rubrika field-type-taxonomy-term-reference field-label-hidden clearfix\"><ul class=\"links\"><li class=\"taxonomy-term-reference-0\"><a href=\"/data\" typeof=\"skos:Concept\" property=\"rdfs:label skos:prefLabel\" datatype=\"\">Махуэгъэпс</a></li></ul></div><div class=\"field field-name-body field-type-text-with-summary field-label-hidden\"><div class=\"field-items\"><div class=\"field-item even\" property=\"content:encoded\"><p class=\"rtecenter\"><strong>Дыгъэгъазэм и </strong><strong>1</strong><strong>4, </strong><em>махуэку</em></p>\n<p><strong>♦1695 гъэм </strong>къэралым и пащтыхь Пётр Езанэм къыхилъхьэри, адыгэпщ Черкасский Михаил Алигъуокъуэ и къуэр Урысейм и генералиссимусу хахат.</p>\n<p><strong>♦1816 гъэм </strong>къалъхуащ Кавказым щыпсэу лъэпкъхэм я бзэхэр щIэныгъэм тету джыным япэу зезыпщытахэм ящыщ, адыгэбзэм, абхъазыбзэм, шэшэныбзэм я алфавит зэхэзылъхьа<strong> Услар Пётр.</strong></p>\n<p><strong>♦1936 гъэм к</strong>ъалъхуащ дирижёр, КъБР-м гъуазджэхэмкIэ щIыхь зиIэ и лэжьакIуэ <strong>Бекъул Леонид.</strong></p>\n<p class=\"rtecenter\"><u><strong>Дунейм и щытыкIэнур</strong></u></p>\n<p>«pogoda.yandex.ru сайтым зэритымкIэ, Налшык уфауэ щыщытынущ. Хуабэр махуэм градуси 2, жэщым градус 1 - 2 щыхъунущ.</p>\n<p class=\"rtecenter\"><strong>Лъэпкъ Iущыгъэ:</strong></p>\n<p class=\"rtecenter\"><span style=\"font-size:20px\"><strong>АдакъэщIэрэ хущIэ пIастэрэ.</strong></span></p>\n</div></div></div><div class=\"field field-name-field-author field-type-text field-label-hidden\"><div class=\"field-items\"><div class=\"field-item even\">Зыгъэхьэзырар ЩХЬЭЩЭМЫЩI Изэщ.</div></div></div>", "pub_date": "Thu, 14 Dec 2023 05:55:34 +0000", "author": "operator"}
{"title": "нобэ", "url": "https://apkbr.ru/node/9459", "description": "<div class=\"field field-name-field-rubrika field-type-taxonomy-term-reference field-label-hidden clearfix\"><ul class=\"links\"><li class=\"taxonomy-term-reference-0\"><a href=\"/data\" typeof=\"skos:Concept\" property=\"rdfs:label skos:prefLabel\" datatype=\"\">Махуэгъэпс</a></li></ul></div><div class=\"field field-name-body field-type-text-with-summary field-label-hidden\"><div class=\"field-items\"><div class=\"field-item even\" property=\"content:encoded\"><h2 class=\"rtecenter\"><strong>Дыгъэгъазэм и 13, бэрэжьей</strong></h2>\n<p>\n<strong>1920 гъэм</strong> Лъэпкъхэм я Лигэм Гаагэ къыщызэригъэпэщащ дунейпсо хеящIэ IуэхущIапIэ.<br />\n<strong>1926 гъэм</strong> Совет къэралыгъуэм щыяпэу абы цIыхуу исыр бжын щыщIадзащ.<br />\n<strong>1949 гъэм</strong> Налшык щекIуэкIащ КъАССР-м и цIыхубз ныбжьыщIэхэм я XI республикэ съезд.<br />\n<strong>1991 гъэм</strong> Налшык щекIуэкIащ КъБР-м ис лъэпкъхэм я лIыкIуэхэм я съезд.</p>\n<p class=\"rtecenter\"><u><strong>Дунейм и щытыкIэнур</strong></u></p>\n<p>«pogoda.yandex.ru» сайтым зэритымкIэ, Налшык уфауэ щыщытынущ. Хуабэр махуэм градуси 3, жэщым градуси 3 щыхъунущ.</p>\n<h2 class=\"rtecenter\"><strong>Лъэпкъ Iущыгъэ:</strong></h2>\n<h2 class=\"rtecenter\"><strong>И щхьэ здихь ищIэжкъым.</strong></h2>\n<p>\n </p>\n</div></div></div><div class=\"field field-name-field-author field-type-text field-label-hidden\"><div class=\"field-items\"><div class=\"field-item even\">Зыгъэхьэзырар ЩхьэщэмыщI Изэщ.</div></div></div>", "pub_date": "Wed, 13 Dec 2023 09:00:52 +0000", "author": "operator"}
{"title": "Мурадхэр IуэхукIэ щIагъэбыдэ", "url": "https://apkbr.ru/node/9290", "description": "<div class=\"field field-name-field-rubrika field-type-taxonomy-term-reference field-label-hidden clearfix\"><ul class=\"links\"><li class=\"taxonomy-term-reference-0\"><a href=\"/politika\" typeof=\"skos:Concept\" property=\"rdfs:label skos:prefLabel\" datatype=\"\">Политикэ</a></li></ul></div><div class=\"field field-name-body field-type-text-with-summary field-label-hidden\"><div class=\"field-items\"><div class=\"field-item even\" property=\"content:encoded\"><p><strong>КъБР-м и Iэтащхьэ КIуэкIуэ Казбек видеоконференц ­IэмалкIэ хэтащ УФ-м и Правительствэм и УнафэщIым и ­къуэдзэ Хуснуллин Марат иригъэкIуэкIа, щIыналъэхэм зегъэужьынымкIэ комиссэм и президиумым и зэхуэсым. </strong></p>\n<p>ЩIыналъэхэм щекIуэкI лэжьыгъэм теухуауэ къэпсэлъащ УФ-м ухуэныгъэхэмрэ псэупIэ-коммунальнэ хозяйствэмкIэ и министр Файзуллин Ирек. КъБР-м къыбгъэдэкIыу зэхуэсым ­видеоконференц IэмалкIэ иджыри хэтащ республикэм ухуэ­ныгъэхэмрэ псэупIэ-коммунальнэ хозяйствэмкIэ и министр Бэрбэч Алимрэ транспортымрэ гъуэгу хозяйствэмкIэ и министр ДыщэкI Аслъэнрэ. <br />\nЗэIущIэм щытепсэлъыхьащ лъэпкъ, къэрал проектхэр гъэзэщIа зэрыхъум, ущыпсэуж мыхъуну унэхэр нэхъ мащIэ щIын, цIыхухэр къызэрырашэкI транспорт жьы хъуахэр щIэкIэ хъуэжын, инфраструктурэм зегъэужьын зэрыхуейм. <br />\nКъэбэрдей-Балъкъэрым дызэрыт илъэсым лъэпкъ, къэрал проектхэм япкъ иткIэ IуэхущIапIэ 350-м щIигъум ухуэныгъэ, зэгъэ­пэщыжын лэжьыгъэхэр щокIуэкI. Абыхэм ящыщ зыбжанэм ар и кIэм щынэблэгъащ. Псалъэм и хьэтыркIэ, гъуэгум епха ухуэныгъэу 84-м щыщу 82-м елэжьын яухакIэщ, псы зэбгрызыш IуэхущIапIэу 13-м щыщу 5-м иращIэн хуейр зэфIагъэкIащ, жы­лагъуэ, уней пщIантIи 157-м щыщу 149-р зэIузэпэщ ящIащ, ­нэгъуэщIхэми хунэсащ. <br />\nЛэжьыгъэр и кIэм щынагъэсащ егъэджэныгъэм, узыншагъэм, щэнхабзэм епха ухуэныгъэхэми. Ущыпсэуж мыхъуну унэхэм цIыхухэр хуэм-хуэмурэ къыщIагъэIэпхъукIыурэ унэ­щIэхэм ягъакIуэ. КIэзонэ щIыхуэ IэмалкIэ республикэм и ­бюджетым къыхэкIыу автобус 44-рэ къащэхуну я мурадщ, ­муниципалитетхэм я жылагъуэ транспортыр щIэкIэ яхъуэжын мурадкIэ. Ахэр дызытехьэ илъэсым и щIышылэм къэсынущ. </p>\n</div></div></div>", "pub_date": "Sun, 26 Nov 2023 11:21:46 +0000", "author": "operator"}
{"title": "Къалэн гъэбелджылахэм сом мелард 11-м щIигъу хухахащ", "url": "https://apkbr.ru/node/9286", "description": "<div class=\"field field-name-field-rubrika field-type-taxonomy-term-reference field-label-hidden clearfix\"><ul class=\"links\"><li class=\"taxonomy-term-reference-0\"><a href=\"/politika\" typeof=\"skos:Concept\" property=\"rdfs:label skos:prefLabel\" datatype=\"\">Политикэ</a></li></ul></div><div class=\"field field-name-body field-type-text-with-summary field-label-hidden\"><div class=\"field-items\"><div class=\"field-item even\" property=\"content:encoded\"><p><strong>Къэбэрдей-Балъкъэр Республикэм и Iэтащхьэ КIуэкIуэ Казбек иригъэкIуэкIащ ­КъБР-м Хабзэр къызэгъэпэ­щынымкIэ зэпымыууэ лажьэ и зэзыгъэуIу зэхыхьэм и зэIущIэ.</strong></p>\n<p>Абы и лэжьыгъэм хэтащ ­КъБР-м и Парламентым и Уна­фэщI Егоровэ Татьянэ, КъБР-м и Правительствэм и УнафэщI Мусуков Алий, КъБР-м и Iэтащхьэм и Администрацэм и Уна­фэщI Къуэдзокъуэ Мухьэмэд, федеральнэ инспектор нэхъыщхьэу КъБР-м щыIэ Мэ­къуауэ Тимур, министрхэр, хабзэхъумэ, къэпщытакIуэ-кIэ­лъыплъакIуэ IэнатIэхэм, щIыпIэ самоуправленэхэм, муниципалитетхэм я унафэщIхэр.<br />\nЗэIущIэм къыщыпсэлъащ КъБР-м и прокурор Хабаров Николай, КъБР-м ухуэныгъэм­рэ псэупIэ-коммунальнэ хо­зяйствэмкIэ и министр Бэрбэч Алим, республикэм Тарифхэм­рэ псэупIэ IэнатIэм кIэлъып­лъынымкIэ и къэрал комитетым и унафэщIым и къалэнхэр зыгъэзащIэ Мэкъуашэ Алим, КъБР-м щыIэ МВД-м и минист­рым и къуэдзэ Мамхэгъ Назир сымэ. <br />\nКъызэхуэсахэр тепсэлъы­хьащ лъэпкъ проектхэр зэрагъэзащIэм и фIагъым, ахэр щызэфIагъэкIыну къагъэлъэгъуа пIалъэхэм зэрыкIэ­лъып­лъым, абы къахуигъэув Iуэхухэр хабзэр къызэпамыуду зэрырагъэкIуэкIыр къызэрапщытэм. Апхуэдэу и гугъу ящIащ къэрал мылъкум епха щIэпхъаджагъэхэр къыщIагъэщыным хуэгъэзауэ ирагъэкIуэкI Iуэхухэмрэ хэщIыныгъэр ирагъэкъужы­нымкIэ ялэжьхэмрэ. Къыхагъэщащ коммунальнэ хозяйствэмкIэ федеральнэ ведомствэхэм я щIыналъэ къудамэхэр, къэ­рал къулыкъущIапIэхэм я хэгъэгу IуэхущIапIэхэм, щIыпIэ са­моуправленэхэр а унэтIыныгъэмкIэ ирагъэкIуэкI лэжьыгъэхэм зэ­рехъулIэр.<br />\nМы илъэсым республикэм лъэпкъ проект 12 щагъэзащIэ, абы хохьэ егъэджэныгъэмрэ щIэныгъэмкIэ, узыншагъэр ­хъумэнымкIэ, щэнхабзэмкIэ, спор­тымкIэ, мэкъумэш хо­зяйст­вэмкIэ, туризмэмкIэ, ­хьэ­­рычэтыщIэ IуэхумкIэ, ­гъуэ­гу-транс­порт, псэупIэ-ком­муналь­нэ IэнатIэхэр, нэгъуэщI­хэри.<br />\n2023 гъэм ягъэзэщIэну лъэпкъ проектхэм хухаха мылъкур сом мелард 11-м щIегъу. А ахъшэр хуаутIыпщащ курыт еджапIэхэр, щэнхабзэмкIэ унэ­хэр, гъуазджэмкIэ сабий школхэр, спорт комплексхэр, амбулаторэхэр, поликлиникэхэр, ­сымаджэщхэр, коммунальнэ Iуэху­щIапIэхэр, гъуэгухэр, нэ­гъуэщI IэнатIэхэр ухуэным икIи зэгъэпэщыжыным.</p>\n</div></div></div>", "pub_date": "Sun, 26 Nov 2023 09:00:52 +0000", "author": "operator"}
{"title": "И щхьэ хуитыж къэрал яухуапхъэщ", "url": "https://apkbr.ru/node/9110", "description": "<div class=\"field field-name-field-rubrika field-type-taxonomy-term-reference field-label-hidden clearfix\"><ul class=\"links\"><li class=\"taxonomy-term-reference-0\"><a href=\"/selhoz\" typeof=\"skos:Concept\" property=\"rdfs:label skos:prefLabel\" datatype=\"\">Абы дегъэпIейтей</a></li></ul></div><div class=\"field field-name-body field-type-text-with-summary field-label-hidden\"><div class=\"field-items\"><div class=\"field-item even\" property=\"content:encoded\"><p><strong> Жэпуэгъуэм и пэм щIэрыщIэу къэхъеижащ илъэс бжыгъэ хъуауэ екIуэкI израиль-палестинэ зэпэщIэтыныгъэр. УФ-м и Президент Путин Владимир сыт хуэдэ зэхуэсми къэралым и еплъыкIэр утыку къыщрехьэ. </strong><br />\n Къаугъэ къэхъеижам теухуауэ Путин Владимир нэхъ убгъуауэ къыщыпсэлъащ «Урысейм и гъэсыныпхъэхэм я тхьэмахуэ» зэхуэсышхуэм: «Палестинэ Iуэхур дэтхэнэ муслъымэнми и гум узу илъщ, кIэ зимыIэ залымыгъэ егъэлеям и щапхъэу. ГъащIэр апхуэдэу къокIуэкI, мыбы щыщIидзар нобэкъым. Илъэс пщIы бжыгъэ хъуауэ нэгум щIокI гъунэ зимыIэ гущIэгъуншагъэр. Сыт ар апхуэдэу щIэхъуар? ЩIэхъуар Израиль къэрал доухуэ щыжаIам щыгъуэ, занщIэу Палестинэ къэралри яухуэну ягъэIуа щхьэкIэ, ар нобэр къыздэсым зэрамыгъэзэщIарщ». <br />\n Дунейпсо цIыхубэм я нэгу щIокI нобэ Израилым зэрихьэ лейр. Урысейр ООН-м ШынагъуэншагъэмкIэ и советыр зэхуашэсыну лъэIуати, къабыл ящIакъым. Жэпуэгъуэм и 17-м Израилыр аргуэру лагъымкIэ сымаджэщым еуэри, хьэдэ бжыгъэншэхэр щIалъхьэжащ, ныкъуэдыкъуэхэр, сабий ибэхэр, ящIэр зымыщIэж цIыху щхьэрыуахэм я бжыгъэм хэхъуащ. Палестинэм щIэрыщIэу иIэпхъукIахэм я бжыгъэр цIыху мелуаным щIегъу.<br />\nКитай къэралым щыIэу къыщыщыпсалъэм, Путиным аргуэру къытригъэзащ мы Iуэхум: <br />\n- Политикэ гугъуехьыр цIыхухэм ауэ сытми зыгуэр яIурыбдзэкIэ зэфIэха хъунукъым, - жиIащ Президентым. - И щхьэ хуитыж Палестинэ къэрал яухуапхъэщ, КъуэкIыпIэ Иерусалимыр и къалащхьэу. Ар Урысейм 1948 гъэ лъандэрэ жеIэ. Иджыпсту екIуэкIыр гузэвэгъуэшхуэщ. Дэ къыдгурыIуоуэ лъэныкъуитIри къызэрызэщIэплъар. Ауэ сыт хуэдиз гуащIагъ а зэпэщIэтыныгъэм имыIэми, сабийхэр, цIыхубзхэр, зи ныбжь хэкIуэтахэр зэрыхъукIэ пэIэщIэ щIын хуейщ лей къащытехьэ щIыпIэхэм. <br />\n Израилым зэрихьэ лейр залымыгъэу къызэрилъытэр къэзыгъэнэIуа зэгухьэныгъэхэм яхэтщ КъБР-м и Муслъымэнхэм я IуэхущIапIэри, Кавказ Ищхъэрэм ис муслъымэнхэм я зэзыгъэуIу советри. <br />\n «Дэ, Кавказ Ищхъэрэм и муфтийхэм, ООН-р къыхудоджэ Палестинэм и цIыхухэм лъэпкъгъэкIуэд иращIылIэныр къагъэувыIэну. ООН-м къабыл ищIауэ щыта, «Палестинэм и Iуэху гъэзэкIуэжынымкIэ» резолюцэм къыщащта унафэм ипкъ иткIэ, Палестинэ къэралыгъуэ яухуэныр тфIэигъуэщ», - дыкъыщоджэ зэгухьэныгъэм цIыхубэм зырызахуигъэза псалъэм. Алыхьталэм долъэIу Палестинэ цIыхубэм я дунейр икIэщIыпIэкIэ мамырыгъэм хуишэну, дэри и гущIэгъум дыхимыныну. <br />\n </p>\n</div></div></div><div class=\"field field-name-field-author field-type-text field-label-hidden\"><div class=\"field-items\"><div class=\"field-item even\">ЧЭРИМ Марианнэ.</div></div></div>", "pub_date": "Tue, 07 Nov 2023 13:39:41 +0000", "author": "operator"}
{"title": "ТхылъыщIэхэр зэрагъэзэхуэжакIэщ", "url": "https://apkbr.ru/node/9015", "description": "<div class=\"field field-name-field-rubrika field-type-taxonomy-term-reference field-label-hidden clearfix\"><ul class=\"links\"><li class=\"taxonomy-term-reference-0\"><a href=\"/selhoz\" typeof=\"skos:Concept\" property=\"rdfs:label skos:prefLabel\" datatype=\"\">Абы дегъэпIейтей</a></li></ul></div><div class=\"field field-name-body field-type-text-with-summary field-label-hidden\"><div class=\"field-items\"><div class=\"field-item even\" property=\"content:encoded\"><p><strong>«Махуэкум» и иужьрей къыдэкIыгъуэм (жэпуэгъуэм и 26, №128) тетащ Шал Мухьэмэд игъэхьэзыра «Аргуэру щIэрыщIэу къратхыкIыжынущ» тхыгъэр. Ар зытепсэлъыхьа Iуэху зэхэзэрыхьар ипэкIэ зы лъэбакъуэкIэ кIуэтащ, тхыдэмкIэ еджакIуэ тхылъхэм ихуа кавказ лъэпкъхэм ятеухуа Iыхьэр зэрагъэзэхуэжакIэщ.</strong></p>\n<p>Фигу къэдгъэкIыжынщи, дызэрыт гъэ еджэгъуэм и пэм ирихьэлIэу, урысей еджакIуэхэм тхыдэмкIэ тхылъыщIэхэр хуагъэхьэзыращ. Ахэр зэхагъэуват УФ-м и Президентым и дэIэпыкъуэгъу Мединский Владимиррэ МГИМО-м и ректор, академик Торкунов Анатолийрэ. Сталин Иосиф и унафэкIэ Хэку зауэшхуэм и кIэм Кавказым ирашауэ щыта лъэпкъхэм я тхыдэр абы къызэрыщыгъэлъэгъуамкIэ цIыхухэр арэзы хъуакъым.</p>\n<p>«10-нэ классым папщIэ тхыдэмкIэ еджакIуэ тхылъым ихуа Iыхьэм елэжьахэр е ящIэр ящIэжу пэжым теплъэкъукIащ, е къафIэмыIуэхуу, я къалэным елIэлIакъым», - зыжьэу жаIащ Кавказ лъэпкъхэм я конгрессым и унафэщI Тоторкулов Анатолий, Къэрэшей-Шэрджэсым, Ингушым, Шэшэным я унафэщIхэу Темрезов Рашид, Калиматов Мэхьмуд-Алий, Кадыров Рамзан сыми, жылагъуэ лэжьакIуэхэми.</p>\n<p>«Дэ илъэс къэс къытезыгъазэ щыгъуэ махуэ диIэщ, ди лъэпкъыр ирашауэ зэрыщытар зыщыдгъэгъупщэркъым. Сыт а уIэгъэхэр къыщIэбгъэхъеижынур? Хэт а параграфыр тхылъым изытхар? Сыт хуэдэ мурад иIэу? - щIэупщIэрт Тоторкулов Анатолий. - Аргуэру пцIы телъхьэпIэ къалъыхъуэу ара, хьэмэ иджыпсту хуэдэ зэман гугъум Урысейр зэпкърагъэхуным телажьэрэ? Лъэпкъым и зэгупсысыжыкIэу аращ тхыдэр! Дэ абы и пэжым дыщыгъуазэщ, лъэпкъыр щIрашари абыкIэ къуаншэхэр хэтми дощIэ. Ди сабийхэр я лъэпкъым къытралъхьа пцIым щIагъэджыкIыну хуейр хэт?»</p>\n<p>Я акъыл зэтехуэу кавказ лIыщхьэхэр къэува нэужь, абыхэм УФ-м и Президентым и Администрацэм къэрал кIуэцI IуэхухэмкIэ и управленэм и унафэщI Ярин Андрей, егъэджэныгъэмкIэ министр Кравцов Сергей, тхылъыр зи IэдакъэщIэкI Мединский Владимир сымэ зыхуагъазэри, икIэщIыпIэкIэ тхылъым хэплъэжын гуп Кавказым щыщу зэрагъэпэщащ. Мединскэм занщIэу зыкъиумысащ щыуагъэ зэрыIэщIэкIамкIэ икIи тхылъыр зэригъэзэхуэжыну зэрыарэзыр къажриIэри, и псалъэр пIалъэ кIэщIым игъэпэжащ. Жылагъуэ лэжьакIуэхэми цIыху щхьэхуэхэми егъэлеяуэ я гум ежэлIат езыхэм ятеухуа пычыгъуэхэм «власов и пыхъуэпышэхэр», «бандеровецхэр» псалъэхэр къызэрыщагъэсэбэпар. «Лажьэ зимыIэ куэд хиубыдащ» жаIэу, тхылъыр зэхэзылъхьахэм сакъыныгъэ гуэр яхэлъа пэтми, лэжьыгъэр зэрыщыту кърамытхыкIыжынкIэ Iэмал имыIэу яукъуэдиящ. Тоторкулов Анатолий «Коммерсантъ» газетым и корреспондентым щепсалъэми, жриIащ: «Сталиным и зэманым екIуэкIа лейм теухуауэ хэIущIыIу ящIа пцIыр къратхыкIыжри, Урысейм зигу хуэкъабзэ цIыху мелуанхэм я пщIэр ираудыхащ».</p>\n<p>Хъарзынэу Iуэхур и пIэ икIыным хэлIыфIыхьащ Къэрэшей лъэпкъым и конгрессри. «Власовецхэмрэ» «бандеровецхэмрэ» къыщIыдогъэщ жаIэри, ингушхэм, шэшэнхэм, къэрэшейхэм, къалмыкъхэм, кърым тэтэрхэм ящыщу, псэемыблэжу зауэ IэнатIэм Iута, СССР-м и къуэ пэжхэм я напэ трахащ мы тхылъымкIэ», - жаIэри, абыхэм Къэрал Думэмрэ ФедерацэмкIэ и Советымрэ зыхуагъэзащ. Ахэр арэзы къищIакъым «Азие Курытым и унафэщIхэм ялъэкI къагъэнакъым зи хэку зыфIэкIуэдахэр зыхуей хуагъэзэн папщIэ» псалъэухами, «лъэпкъхэм я нэхъыбэм ягъэзэжа нэужь, я къэралыгъуэхэр зэфIэувэжащ» жаIэу зэратхами. Языныкъуэхэм нобэми къалъытэ къагъэзэжа нэужь екIуэкIа щIыдауэм я къэралыгъуэ нэщэнэхэр яIэщIихауэ. «1957 гъэм балъкъэрхэм, къалмыкъхэм, къэрэшейхэм, шэшэнхэм, ингушхэм я къэралыгъуэр зэфIэувэжащ» псалъэухари зыхуей хуэмызауэ къалъытащ икIи еджакIуэ тхылъхэр цIыкIухэм къыIахыжыным трагъэчыныхьащ.</p>\n<p>Иджыблагъэ хэIущIыIу хъуащ зэдауэ къызэрыкIа тхылъым и Iыхьэр зэрызэрагъэзэхуэжам теухуа хъыбар. ЕгъэджэныгъэмкIэ министерствэм зэхъуэкIыныгъэ зыхалъхьа тхыгъэр Къэрэшей лъэпкъым и конгрессми адрей лъэпкъхэм а IуэхумкIэ жэуап щызыхь зэгухьэныгъэхэми яхуигъэхьащ. Шал Мухьэмэд и тхыгъэм къыщихьа, тхылъым ихуа пычыгъуэр мыпхуэдэ щIыкIэу зэрахъуэкIыжащ: «Хэку зауэшхуэм и напэкIуэцI гущIыхьэхэм яз хъуащ фронтымрэ биймрэ зэрыгъунэгъум къыхэкIыу, ЗыхъумэжыныгъэмкIэ къэрал комитетым и унафэкIэ 1941 - 1944 гъэхэм лъэпкъ псохэр пцIы тралъхьэу щыпсэу щIыпIэхэм зэрырашар. ХэгъэзыхьыгъуэкIэ лъэпкъ 12 я щIыпIэхэм ирагъэIэпхъукIри, я къэралыгъуэхэм нэмыщI, нэхъыбэм яIа лъэпкъ-щIыпIэ автономиехэри яфIэкIуэдащ. ЦIыху щэрэминхэр Iэщэр ятеубыдауэ къэралым и адрей кIапэм - Сыбырымрэ Азие Курытымрэ - икIэщIыпIэкIэ яхуат. ЕпцIыжакIуэ закъуэтIакъуэхэмрэ щIэпхъаджащIэхэмрэ я гъусэу лажьэ зимыIэ, совет властым хуэпэж цIыху гупым лей къатехьащ, псэемыблэжу Дзэ Плъыжьым хэту зауэ IэнатIэм Iутарэ пэт. Хэкум ирашахэм бэлыхь куэдрэ гугъуехьышхуэрэ ягъэващ. Захуагъэм хуэм-хуэмурэ гъуэгу щигъуэтыжар 1957 - 2014 гъэхэрщ. СССР-ми иужькIэ Урысей Федерацэми лъэпкъ псохэм тралъхьа тезырыр щыуагъэу къыщалъытэри, зэрагъэкъуаншэ псори къанэ щымыIэу трахыжащ».</p>\n<p>СССР-м IэщIэкIа щыуагъэхэр ягъэзэкIуэжа щхьэкIэ, урыс пащтыхьыгъуэм XIX лIэщIыгъуэм кавказ лъэпкъхэм яриха лейм теухуа тхыдэ Iыхьэхэр щIэх зэгъэзэхуэжа хъужыну гугъэ щыIэххэкъым. Иджыблагъэ жылагъуэ лэжьакIуэ Хьэшыр Аскэр нэтын игъэхьэзыращ адыгэхэм ятеухуауэ 9-нэ классым папщIэ тхыдэмкIэ еджакIуэ тхылъхэм итыр зэрымыпэжыр къыхигъэщу. Кавказ зауэр къыщIэхъеяр Урысейм къыгухьа Куржыр зи цIи зи щхьи кърамыIуэ, «хъунщIэтеуэм хэпсэукI бгырыс лъэпкъхэм» щахъумэн папщIэ хуэдэу итщ а тхылъым. Гукъыдэж зиIэм Хьэшыр Аскэр тегъэщIапIэ быдэ иIэу утыку кърихьэ пэжми абы къыщIигъэщ пцIыми щыгъуазэ зыщищIыфынущ езым и цIэр зэрихьэу ютубым щиIэ каналым иужьрейуэ ит нэтыным: «Кавказым теухуа пцIымрэ империализмэм и лъэпкъ зэхэгъэжымрэ».</p>\n</div></div></div><div class=\"field field-name-field-author field-type-text field-label-hidden\"><div class=\"field-items\"><div class=\"field-item even\">ЧЭРИМ Марианнэ.</div></div></div>", "pub_date": "Sat, 28 Oct 2023 08:31:17 +0000", "author": "operator"}
{"title": "ЩIыналъэ дахэ", "url": "https://apkbr.ru/node/9515", "description": "<div class=\"field field-name-field-rubrika field-type-taxonomy-term-reference field-label-hidden clearfix\"><ul class=\"links\"><li class=\"taxonomy-term-reference-0\"><a href=\"/segodnya\" typeof=\"skos:Concept\" property=\"rdfs:label skos:prefLabel\" datatype=\"\">Жылагъуэ</a></li></ul></div><div class=\"field field-name-field-image field-type-image field-label-hidden\"><div class=\"field-items\"><div class=\"field-item even\" rel=\"og:image rdfs:seeAlso\" resource=\"https://apkbr.ru/sites/apkbr.ru/files/styles/large/public/field/image/1804_17.jpg?itok=duxP5wv9\"><img typeof=\"foaf:Image\" src=\"https://apkbr.ru/sites/apkbr.ru/files/styles/large/public/field/image/1804_17.jpg?itok=duxP5wv9\" width=\"480\" height=\"270\" alt=\"\" /></div></div></div><div class=\"field field-name-body field-type-text-with-summary field-label-hidden\"><div class=\"field-items\"><div class=\"field-item even\" property=\"content:encoded\"><p><strong>Шыпсэм къыхэкIам хуэдэу, Атлантикэ уаем пэмыжыжьэу зы хытIыгу телъыджэ щыIэщ – Исландиер. «Шынагъуэу дахэщ» жаIэ абы щхьэкIэ: вулканхэр, псы пщтыр къыщIэкIыпIэхэр (гейзерхэр), гуэлхэр щыкуэду, щIымылхэр бгым къещэтэхыу апхуэдэщ. Исландием и къалащхьэ Рейкьявик километри 100-кIэ пэжыжьэщ тхыгъэр зытеухуа псы пщтыр къыщIэкIыпIэ телъыджэхэр.</strong></p>\n<p>Жыжьэу уплъэмэ, бахъэ хужьышхуэхэм зэм лъагэу заIэт, зэми, зыри къэмыхъуам хуэдэу, сабыр мэхъуж. ХытIыгур япэ дыдэ къызэIузыха, хым щызекIуэ норвег Арнорсон Ингольфур 871 гъэм щIыгум щесылIам япэ дыдэу гу зылъитар а бахъэхэрати, «бахъэм хэт кхъухь тедзапIэ» къригъэкIыу, Рейкьявик фIищIауэ щытащ къалащхьэм. Исландием псы пщтыр къыщIэкIыпIэу 30-м нэс щыIэщ. Абыхэм ящыщу нэхъ лъагэ дыдэу дэкIуейр Грила жыхуаIэращ. Ар сыхьэтитI къэс къокI. Строккур гейзерыр дакъикъи 5-10 къэскIэ къреху.</p>\n<p>Нэхъ цIэрыIуэ дыдэр Гейсир жыхуаIэращ. Ар къыщикIкIэ псы пщтырыр метр 60-кIэ дрехуей, ауэ илъэс бжыгъэкIэ «щыжеи» щыIэщ. И сабырыгъуэхэм деж метр 18 зи бгъуагъ, 1,2-рэ зи кууагъ гуэл удзыфэ цIыкIущ. Гейсир 1294 гъэм къэунэхуауэ жаIэ, щIыхъейм къыдэхъуауэ. Къапщтэмэ, псы пщтыр къыщIэкIыпIэхэм я «лэжьыгъэр» зэлъытыжар щIыхъейхэращ. Псалъэм и хьэтыркIэ, 1630 гъэм Исландием щIыхъей шынагъуэ щыщыIам, гейзер зыбжанэ къэунэхуащ. Абы щыгъуэ щIы лъабжьэр апхуэдизкIэ зекIуэрти, макъышхуэ ищIу гъуагъуэрт.</p>\n<p>Гейсир 13-нэ лIэщIыгъуэм къэунэхуами, илъэс 500-кIэ зиIэтакъым, 1896 гъэм щIыр хъея нэужь, махуэм и кIуэцIкIэ щэ-плIэ псы къэкъуалъэр кърихуу хъуащ жумыIэмэ. 1901 гъэм ар сыхьэт ныкъуэ къэс къикIырт, 1915 гъэм махуэм 5 къикIыу хъуащ, 1916 гъэм увыIэжыпащ. Абы лъандэрэ Гейсир къызэрикIар IэпэкIэ къыпхуэбжынущ, ауэ дэтхэнэри гукъинэжщ.</p>\n<p>Сыт-тIэ гейзерхэр зищIысыр, дауэ къызэрыхъур, дэнэ къыздикIыр? Къыхэгъэщыпхъэщ псы пщтыр къикIыпIэхэр вулкан Iэужьу зэрыщытыр. Вулкан здэщыIэ щIыпIэхэм щIы лъабжьэм гъуэмб бжыгъэншэхэри щыIэщ. А гъуэмбхэм псырэ бахъэрэ щызэхуехьэсри, щIы пщтырым къигъэхуэба нэужь, давленэр докIуей. Псыр щIым щIэмыхуэж щыхъукIэ, кърехури, псыутхым  хуэдэу уафэм дрехуей. ЩIым и пщтырагъым елъытащ гейзерым и къикIыгъуэхэри.</p>\n<p>Псы пщтыр къыщIэкIхэр къабзэщ, хущхъуэщ, хлоридно-натриевэ е хлоридно-гидрокарбонатно-натриевэу зэхэлъщ. Пщтыр жыпIэкIэ, пщтыру къэнэжкъым апхуэдэ псыр, атIэ къэкъуалъэщ, градуси 100 нэхърэ нэхъыбэ зыIыгъи къахокI.</p>\n<p>Исландием и закъуэкъым гейзерхэр здэщыIэр. Урысейми, США-ми, Новэ Зеландиеми, Чилими щыбгъуэтынущ. Ауэ, дауи, дунейм псы пщтыр къыщIэкIыпIэхэм я нэхъыбапIэр здэщыIэр Исландиеращ.</p>\n<p><strong>Фырэ Анфисэ.</strong></p>\n<p> </p>\n<p> </p>\n<p> </p>\n<p> </p>\n<p> </p>\n</div></div></div>", "pub_date": "Mon, 18 Dec 2023 13:32:17 +0000", "author": "operator"}
{"title": "Анэр и бзэмкIэ быным емыпсалъэмэ, нэхъ къулейсыз мэхъу", "url": "https://apkbr.ru/node/9511", "description": "<div class=\"field field-name-field-rubrika field-type-taxonomy-term-reference field-label-hidden clearfix\"><ul class=\"links\"><li class=\"taxonomy-term-reference-0\"><a href=\"/segodnya\" typeof=\"skos:Concept\" property=\"rdfs:label skos:prefLabel\" datatype=\"\">Жылагъуэ</a></li></ul></div><div class=\"field field-name-body field-type-text-with-summary field-label-hidden\"><div class=\"field-items\"><div class=\"field-item even\" property=\"content:encoded\"><p><strong>         Тыркум и Бурсэ къалэм щыпсэу Гъурф Хъейри Хьэжысмел и къуэр ящыщщ зи лъэпкъым пэIэщIэу псэуну къызыхуиухахэм.</strong></p>\n<p>          - ТыркумкIэ сыкъыщыхъуами, адэкIэ дызу, анэкIэ зырызу шыпхъуитIрэ зы къуэшрэ (ар дунейм ехыжащ) ХэкумкIэ къыщызгъуэтыжащ, жеIэ абы. - Къэрал зэхъуэкIыныгъэхэр къэмыхъу щIыкIэ, си адэр иджыри псэууэ, си шыпхъу нэхъыжьыр Тыркум накIуэри ди хьэщIат. Ди лъэпкъым щыщу япэ дыдэ зыгуэр щытлъэгъуар абы щыгъуэщ. ИужькIэ Iуэхухэр нэхъ тынш хъужри, дызэкIэлъыкIуэ хъуащ. Сэ 1993 гъэм зы мазэ хуэдэкIэ сыщыIэну Къэбэрдей-Балъкъэрым сыкъэкIуауэ щытащ, 2006 гъэм къытезгъэзащ, иджы мы гъэм си щхьэгъусэмрэ си къуэ нэхъыщIэмрэ къыздэсшащ. Тыркум сэ бухгалтер IэщIагъэмкIэ илъэс 25-кIэ сыщылэжьащ, мы зэманым пенсэм сыщысщ, ауэ зы илъэсипщI лъандэрэ тыкуэн къызэIусхауэ сату Iуэхум сыхэтщ. ХъыджэбзитIрэ зы щIалэрэ сиIэщ. Хъыджэбзхэр Тыркум и еджапIэ нэхъыщхьэхэм щоджэ, зыр инженер хъуну, адрейр сату IуэхухэмкIэ IэщIагъэлIу къыщIэкIыну. ЩIалэм и ныбжьыр илъэс 15 хъу къудейщ.</p>\n<p>         Я анэдэлъхубзэр ящIэрэ щIэблэм, жыпIэрэ нэхъыжьым уеупщIмэ, занщIэу къыхегъэщ бзэм и Iуэхур тIэкIу зэрыгугъур. Гъурфым и щхьэгъусэр шэшэнщ. Ауэ и анэмрэ (Сосмакъхэ япхъущ) и анэшхуэмрэ (Мэкъейхэ) къэбэрдейщ. Абы къыхэкIыу адыгэбзэр абы къыгурыIуэрт, арщхьэкIэ ирипсэлъэфыртэкъым. Хъейри адыгэбзэкIэ псалъэми, абы къигъэсэбэпыфыр тыркубзэрат. А псом кърикIуаращи, я быным мащIэу я анэдэлъхубзэр къагуроIуэ, ауэ зэрахуейм хуэдэу ирипсэлъэфыркъым. Япхъу нэхъыжьыр Налшык къагъакIуэри, илъэс зыбжанэкIэ щагъэIащ, абы и фIыгъэкIэ бзэр нэхъыфIу къищтащ.</p>\n<p>         Анэр бзэмкIэ быным емыпсалъэмэ, быныр нэхъ къулейсыз мэхъу абы и лъэныкъуэкIэ. ГъэщIэгъуэнращи, Гъурфым зэрыжиIэмкIэ, и щхьэгъусэр иджы адыгэбзэм  ирипсэлъэфу хъуащ.</p>\n<p>         - Си щхьэгъусэмрэ сэрэ щIалэр къыздэтшэу Хэкум дыкъыщыкIуам уэрамым, тыкуэнхэм  зыгуэр щыжаIамэ, сэ ар щIалэм тыркубзэкIэ хузэздзэкIырт. Абы ар къигъэгубжьащ: «Сэ етIанэгъэ пщIондэ адыгэбзэр зэзмыгъащIэу хъунукъым», - къызжиIат, - къыддогуашэ ди лъэпкъэгъур. - Пэжыр жыпIэмэ, ар къыщIыздесшэжьар апхуэдэ гупсысэм езыр хуэкIуэным сыщыгугъти аращ. Гугъу ехьми езэшми, езым къегъэщIэн хуейт бзэм и мыхьэнэр зыхуэдэр. ЖыпIэ къудейкIэ хъуркъым, цIыхум ебгъэлъагъун хуейщ а зэлэжьынум хэлъ фIагъыр зищIысыр. Бурсэ къалэм къэбэрдейхэмрэ адыгейхэмрэ щымащIэ дыдэщ, узыхэтми елъытащ бзэм сыт хуэдизкIэ ухунэсынуми. Ауэ, Тхьэм и шыкуркIэ, лъэпкъ хабзэм, къафэм хащIыкIыу, Хасэхэм екIуалIэу щытщ ди быныр.</p>\n<p>         ХамэщI щыпсэухэм я лъэпкъ зэрахъумэжыным и хэкIыпIэу яIэр Хасэхэрщи, абыхэм зэрыцIыкIурэ йокIуалIэ. «Адыгэ Хасэм дыкъыщыхъуащ жысIэм сыщыуэнукъым,  абы куэд къыдитащ. ФIыуэ узэIэбэкIыжмэ, Хасэ тхьэмадэу сэри илъэситIкIэ сылэжьауэ щытащи, абы и мыхьэнэм сыщыгъуазэщ. ЗэрыжысIауэ, Бурсэ къэбэрдейхэр щымащIэщ, еджэну, лэжьэну кIуэурэ закъуэтIакъуэххэ абы къыщынауэ. Аращи, я адыгагъэр, анэдэлъхубзэр а мащIэм нэхъ яIэщIоху, тырку лъэпкъым хошыпсыхьыж. Къэралым зыкъомрэ хуит ищIакъым адыгэбзэкIэ псэлъэну. Абы щыгъуэм зи гур ехуэха хъуа адыгэхэм защIэгъэкъуэнырщ, къызэрысщыхъумкIэ, дэтхэнэ зыми ди къалэн нэхъыщхьэр. Къайсэр пэмыжыжьэу, къуажи I00-м нэблагъэ зэпэгъунэгъуу адыгэхэр тIысауэ щытати, абыхэм нэгъуэщI лъэпкъ къахэмыхьэу я бзэр, хабзэр нэхъ яхъумэжыфащ. Ди жагъуэ дауэ мыхъуми, дэнэ лъэныкъуэкIи апхуэдэкъым. Абы къыхэкIыу Бурсэ Адыгэ Хасэри хущIокъу ди лъэпкъэгъухэм я гупсысэр адыгагъэм  щIэрыщIэу къыхуигъэушыжынум.</p>\n<p>         Хъейри Хэкум къэмыкIуэ щIыкIэ «Бжьамий» къэфакIуэ гупым хэт Гъурф Борис и къуэ Артур зэригъэцIыхуауэ щытащ. Ар, шэч хэмылъу, абы и дежкIэ гуфIэгъуэшхуэт абы щыгъуэм. Иужьым Къэбэрдей-Балъкъэрым къакIуэу мазэ хуэдэкIэ щыщыIам, Гъурфхэ я нэхъыжь куэдым яIущIащ, епсэлъащ. «НэгъуэщI лъэныкъуэкIэ уеплъмэ, Тхьэм сыхуэарэзыщ си Iыхьлы дыдэхэр, си шыпхъуитIыр, къэзгъуэтыжащи, - къыхегъэщ абы. <strong>- </strong>Япэ дыдэу Хэкум сыкъыщихьэжам лъэсу куэд къызэхэскIухьат, нэхъыбэ си нэгу щIэкIмэ нэхъ сфIэфIу. 2006 гъэм а псом зэхъуэкIыныгъэхэр яIэу сыIуплъащ. Псом хуэмыдэу щIыналъэм и экономикэм зэрызиужьар си гуапэ хъуат. Нэхъапэм щIыналъэм и щыхьэрым зы тыкуэнышхуэ фIэкIа дэмытамэ, иджы уэрам къэс абыхэм уащыIущIэрт. Сату Iуэхум и лъэныкъуэкIэ журтхэм ещхь дымыхъуауэ пIэрэ, жыпIэу гурыщхъуэ уощI, а лэжьыгъэм фIыуэ дыхэгъуэзауэ гу лъызотэри…</p>\n<p>         Иджы Налшык адыгэбзэр нэхъ щызэхэпхыу къысщыхъуащ, «у-адыгэ?», - жысIэу, къэслъыхъуэну къысхуихуакъым. НыбжьыщIэ зэрышэхэми я бынхэм адыгэцIэхэр ирату хуежьэжащи, къэкIуэнум фIыкIэ дыхуэплъэнщ. ЗэрыфщIэщи, нэхъ пасэм фIыуагъэщынутэкъым сабийм адыгэцIэ. ИтIани, сипхъу нэхъыжьым Жансери фIезгъэщат а зэманым. КъыкIэлъыкIуэ хъыджэбзым Сэтэней цIэр естащ. ЩIалэм БэркъукъукIэ доджэ. А цIэр дэфтэрым къысхуизытхэну цIыхубзыр япэщIыкIэ къызэупщIат: «ЩIалэр гугъу ехьынкъэ?!» - жиIэри. АрщхьэкIэ сэ сызыхуейм сыхутекIакъым. ЩIалэм япэу и Хэкур щезгъэлъэгъуам жиIат: «Щыхьэр цIыкIукъым икIи инкъым, ауэ мэз щхъуантIэм къиухъуреихьауэ хэтщ, дахэщ, уэрамхэр къабзэщ. ЕтIанэгъэ сэ езыр-езыру, анэдэлъхубзэри зэзгъэщIауэ, къэскIухьынущ». Дынэсыжын фIэкIа пIалъэ иIакъым, адыгэбзэ хьэрфхэр зригъэщIэну ар компьютерым бгъэдэтIысхьат…».</p>\n<p><strong>БАГЪЭТЫР Луизэ.</strong></p>\n<p>        </p>\n</div></div></div>", "pub_date": "Mon, 18 Dec 2023 10:25:36 +0000", "author": "operator"}
{"title": "НОБЭ", "url": "https://apkbr.ru/node/9446", "description": "<div class=\"field field-name-field-rubrika field-type-taxonomy-term-reference field-label-hidden clearfix\"><ul class=\"links\"><li class=\"taxonomy-term-reference-0\"><a href=\"/data\" typeof=\"skos:Concept\" property=\"rdfs:label skos:prefLabel\" datatype=\"\">Махуэгъэпс</a></li></ul></div><div class=\"field field-name-body field-type-text-with-summary field-label-hidden\"><div class=\"field-items\"><div class=\"field-item even\" property=\"content:encoded\"><h2 class=\"rtecenter\"><strong>Дыгъэгъазэм и 12, гъубж</strong></h2>\n<p>\n<strong>Узыншагъэр хъумэнымкIэ IэнатIэм и Iуэхутхьэбзэхэр псоми ялъэIэсыным и дунейпсо махуэщ<br />\nЗэныкъуэкъу къэралхэм ящыщу зым и телъхьи мыхъуным и дунейпсо махуэщ<br />\nУрысей Федерацэм и Конституцэм и махуэщ<br />\n1993 гъэм </strong>КъБР-м палатитI хъу и Парламентыр хахащ.<br />\n<strong>1933 гъэм</strong> къалъхуащ юрист, КъБР-м щыщ къэрал, жылагъуэ лэжьакIуэ <strong>ГубэщIыкI Владимир.</strong><br />\n<strong>1935 гъэм</strong> къалъхуащ тхакIуэ, уэрэдус, артист, КъБР-м щэнхабзэмкIэ щIыхь зиIэ и лэжьакIуэ <strong>Бахъуэ БетIал.<br />\n1937 гъэм </strong>къалъхуащ медицинэ щIэныгъэхэмкIэ доктор, АКъУ-м и профессор, ЩIДАА-м и академик <strong>Дыгъужь Къазбэч.<br />\n1938 гъэм</strong> къалъхуащ химие щIэныгъэхэмкIэ доктор, КъБКъУ-м и профессор <strong>Алэкъей Лерэ.<br />\n1948 гъэм</strong> къалъхуащ актёр, УФ-м щIыхь зиIэ и артист <strong>Балъкъыз Валерэ.<br />\n1952 гъэм </strong>къалъхуащ КъБР-м егъэджэныгъэмкIэ щIыхь зиIэ и лэжьакIуэ <strong>Шал Любовь.<br />\n1976 гъэм</strong> къалъхуащ бодибилдингымкIэ дунейпсо чемпион хъуа, КъБР-м физкультурэмрэ спортымкIэ щIыхь зиIэ и лэжьакIуэ <strong>Лъакъуэдыгъу Рамзес.</strong></p>\n<p class=\"rtecenter\"><u><strong>Дунейм и щытыкIэнур</strong></u></p>\n<p>\n«pogoda.yandex.ru» сайтым зэритымкIэ, Налшык уфауэ щыщытынущ. Хуабэр махуэм градуси 2 - 3, жэщым градуси 2 щыхъунущ.</p>\n<h2 class=\"rtecenter\"><strong>Лъэпкъ Iущыгъэ:<br />\nИ нэ зытеплъэм и Iэ лъоIэс.</strong><br />\n </h2>\n</div></div></div><div class=\"field field-name-field-author field-type-text field-label-hidden\"><div class=\"field-items\"><div class=\"field-item even\">Зыгъэхьэзырар ЩхьэщэмыщI Изэщ.</div></div></div>", "pub_date": "Tue, 12 Dec 2023 06:03:09 +0000", "author": "operator"}
{"title": "НОБЭ", "url": "https://apkbr.ru/node/9445", "description": "<div class=\"field field-name-field-rubrika field-type-taxonomy-term-reference field-label-hidden clearfix\"><ul class=\"links\"><li class=\"taxonomy-term-reference-0\"><a href=\"/data\" typeof=\"skos:Concept\" property=\"rdfs:label skos:prefLabel\" datatype=\"\">Махуэгъэпс</a></li></ul></div><div class=\"field field-name-body field-type-text-with-summary field-label-hidden\"><div class=\"field-items\"><div class=\"field-item even\" property=\"content:encoded\"><p><strong>Дыгъэгъазэм и 11, </strong><em>блыщхьэ</em></p>\n<p><strong>         Бгыхэм я дунейпсо махуэщ</strong></p>\n<p><strong>         Тангэ къэфэкIэм и дунейпсо махуэщ</strong></p>\n<p><strong>         1956 гъэм </strong>Мэлбахъуэ Тимборэ КПСС-м и обкомым и япэ секретару хахащ.</p>\n<p><strong>         1922 гъэм </strong>къалъхуащ тхыдэ щIэныгъэхэмкIэ доктор, КъБКъУ-м и профессор<strong> Щхьэгуэш ШотIэ.</strong></p>\n<p><strong>         1935 гъэм </strong>къалъхуащ КъБР-м и цIыхубэ сурэтыщI<strong> Абей Виктор.</strong></p>\n<p><strong>         1956 гъэм </strong>къалъхуащ КъБР-м  мэкъумэш хозяйствэмкIэ щIыхь зиIэ и лэжьакIуэ <strong>Сэкрэк Владимир.</strong></p>\n<p><strong>         1967 гъэм </strong>къалъхуащ «Кабардинка» ансамблым и къэфакIуэ пажэу щыта, КъБР-м и цIыхубэ артисткэ <strong>Егъэн (Багъэтыр) Мадинэ.</strong></p>\n<p><strong>Дунейм и щытыкIэнур</strong></p>\n<p>         «pogoda.yandex.ru» сайтым зэритымкIэ, Налшык уфауэ щыщытынущ. Хуабэр махуэм градуси 3, жэщым   градуси 2  щыхъунущ.</p>\n<p><strong>Лъэпкъ Iущыгъэ:</strong></p>\n<p><strong>ЗэрымыщIэу щIалищ егъэудж.</strong></p>\n<p> </p>\n<p>Зыгъэхьэзырар <strong>ЩхьэщэмыщI Изэщ.</strong></p>\n<p> </p>\n</div></div></div>", "pub_date": "Mon, 11 Dec 2023 08:42:46 +0000", "author": "operator"}
{"title": "ЗызышыIа щIегъуэжакъым", "url": "https://apkbr.ru/node/8686", "description": "<div class=\"field field-name-field-rubrika field-type-taxonomy-term-reference field-label-hidden clearfix\"><ul class=\"links\"><li class=\"taxonomy-term-reference-0\"><a href=\"/selhoz\" typeof=\"skos:Concept\" property=\"rdfs:label skos:prefLabel\" datatype=\"\">Абы дегъэпIейтей</a></li></ul></div><div class=\"field field-name-body field-type-text-with-summary field-label-hidden\"><div class=\"field-items\"><div class=\"field-item even\" property=\"content:encoded\"><p><strong> «Нысашэ ехьэжьахэм» нэхърэ гулъытэр нэхъ зэзышалIэ ди псэукIэм хэткъым жытIэмэ, куэд къытпэрыуэну къыщIэкIынкъым. АкъылкIэ убгъэдыхьэмэ, абы и мыхьэнэ пэжыр цIыхуитI зэбгъэдэувэу цIыхубэр адэкIэ езыгъэфIэкIуэн унагъуэщIэ къызэрыунэхурщ. Ауэ зи насып къэкIуэгъуэр и насыпым егупсысыну Iэмал къыхуимыгъэнэным нэсащ хьэгъуэлIыгъуэм къарурэ мылъкуу текIуадэм. УнагъуэщIэм щIэгъэкъуэн дыхуэхъуным и пIэкIэ, нэчыхь зэпцIагъащIэр щIэкъутэжын щхьэусыгъуэхэр дымыгъэбагъуэу пIэрэ жыдэзыгъэIэ щапхъэ куэди ди нэгум щIокI.</strong> </p>\n<p>Иджыпсту къэрал хабзэкIэ нэчыхьыр зытх Загсым и лэжьакIуэуи, нысашэр езыгъэкIуэкI джэгуакIуэуи ущытын хуейкъым нысашэм ахъшэшхуэ зэрытекIуадэр къыбгурыIуэн папщIэ. «Кредит нысашэ» псалъэ жагъуэри уафэм къехуэхагъэнкъым. ХьэгъуэлIыгъуэ сурэтхэм щIат мылъкур зыфIэмащIэу нэчыхьым елъэпэуахэм я хъыбари, кърагъэблэгъэну цIыху бжыгъэм игъэгужьейуэ нысэр езыхужьэжахэри, утыкум къипхьэну емыкIу нэгъуэщI хъыбархэри дэзу дэлъщ дэтхэнэ къуажи къали. Зи щIалэгъуэм псынщIагъ гуэр дэплъагъункIи зэрыхъунум хуэхьэзыру щытыпхъэ нэхъыжь тэмакъкIыхьхэм я пIэкIэ, фIэгъэнапIэ пхуэщIыну щхьэусыгъуэхэм ятемыплъэкъукI жьантIэдэсхэри къыдолыж. ЦIыху хэтыкIэ тэмакъкIыхькIэ дунейм зи пщIэр щызыгъэIуа кавказ лъэпкъхэм убэшэчыныр, мащIэкIэ арэзы ухъуныр, мылъкуаблэу ущымытыныр емыкIуу къызыщыхъу жылагъуэ къыздрахар дэнэ?! <br />\n ГъэтIылъыпIэ къыдэзымыт бзэм и Iуэхур мыбдежми къыхэдмыIуу хъуркъым. Дауэдапщэ хэIэтыкIахэр нысашэм нэхъыбэу езыщIылIэр къалэшхуэхэм дэс ди лъэпкъэгъухэрщ. Адыгэбзэ зыIурымылъыж абыхэм я нэхъыбэм Iуэхур зэфIэзыхын джэгуакIуэхэр кърагъэблагъэ, видеохэмрэ сурэтхэмрэ узрагъэхъуапсэу утыку къралъхьэж, гум зызыщимыгъэнщI лъэпкъ фащэри анэдэлъхубзэри тхузэблах. ЗиIэм дежкIэ хъарзынэщи, и хьэлэлщ, гуфIэгъуэ кIыхь Тхьэм хуищI. ИтIани, Голливудым е тырку сулътIаным и сэрейм щытраха фIэкIа умыщIэну зэфIах а хьэгъуэлIыгъуэ хэIэтыкIахэм якIэлъыплъ лэжьакIуэжьым апхуэдэ пхузэфIэмыкIыныр емыкIуу къыщохъури, и гъащIэ псор нысашэ уасэ зэхуэхьэсыным ехь. Акъыл зэгущкIэ уегупсысми, хабзэр - щхьэхуэщ, дауэдапщэр – абы щатIэгъа фащэу аркъудейщ. Лъэпкъым бгъэдэлъ кууагъыр абы къытебгъэлъадэ зыгъэбырыбыкIэ цIуугъэнэм щIыхэбгъэгъуэщэн щыIэкъым. <br />\n Зэрыщыту къэдмыщтэми, гупсысэ гуэрым дыхуимышэну пIэрэ Шэшэн Республикэм иджыблагъэ къыщаIэта, нысашэм ехьэлIа унафэхэм? Республикэм и унафэщIымрэ муфтиймрэ зэгурыIуэхэри, лъэпкъым щрагъэкIуэкI хьэгъуэлIыгъуэхэм Iыхьэ 14-у зэхэту мардэ ткIийхэр хуагъэуващ. ЗэхъуэкIыныгъэм щхьэусыгъуэ хуэхъуар нысашэм текIуадэ мылъкур куэдыIуэу къызэралъытэрщ. <br />\n1. Уасэм (калым) и инагъым зихъуэжыркъым: сом 80 000-рэ шэшэн хабзэкIэ абы дыщIагъу мэлыр, шейр, саугъэтхэр. <br />\n2. Хъыджэбзым щыгъ бостейр шэшэн хабзэмрэ ислъам динымрэ я мардэм иту щытын хуейщ. <br />\n3. Нысашэр унэм щащIми, рестораным щрагъэкIуэкIми, шэшэн хабзэр и лъабжьэу щытыпхъэщ. Абы емызэгъ фотосессиехэр е видео сурэтхэр техыныр, псом хуэмыдэу ахэр иужькIэ интернетым къилъхьэжыныр ядэркъым. <br />\n4. НысащIэр унэм къыщыщIашкIэ (IэщхьэубыдыпщIэ) щауэм и благъэхэм я Iэ икIыр сом мини 10-м щIигъу хъунукъым. <br />\n5. НысащIэм гъусэ къыхуащI хъунущ цIыхубзитI-щы, шэшэн хабзэм тету. <br />\n6. Шэшэн хабзэм тету ирагъэхьыж пхъуантэ бжыгъэм зихъуэжыркъым, ауэ емыгъэлеиным хуэсакъыпхъэщ. <br />\n7. Гуащэмрэ тхьэмадэмрэ нысащIэм и дыщым щыкIуэкIэ, лъапIэу зыри яхьын хуейкъым, хабзэкIэ къекIуэкIым фIэкIа. <br />\n8. Гуащэми тхьэмадэми, щыкъу анэми щыкъу адэми тыгъэ лъапIэ хуащIыркъым, ари къекIуэкI хабзэм тетыпхъэщ. <br />\n9. НысащIэр япэу и дыщ щашэжкIэ, гуащэ-тхьэмадэр и гъусэми имыгъусэми хъунущ, зэрышагъащIэхэр абыкIэ зэгурыIуэну хуитщ. <br />\n10. Малъхъэр нысащIэм и дыщ щыкIуэкIэ, зы цIыхухъу, тIу е щы ирегъусэ. ЦIыхубзуи зы е тIу здашэ хъунущ. ЗэрыщыIэну зэманыр езыхэм яубзыху. <br />\n11. Малъхъэм и щыкъум яхуихь тыгъэр сом мини 10-м фIэкIын хуейкъым. <br />\n12. Малъхъэм тыгъэ къыщыхуащIкIэ, хъийм иремыкI, шэшэн хабзэм трет. <br />\n13. Ислъам диным емызэгъ тыгъэ егъэлея псори зэпаупщI: налкъутналмэс зэрыс Iэлъынхэр, шубэхэр, унэм зэрыщыIэбэ Iэмэпсымэхэр, фэтэрыщIэхэр, машинэхэр, къинэмыщIхэр хъункIэ Iэмал зимыIэщ. <br />\n14. Зытепсэлъыхьыпхъэ Iуэхухэр Iимамхэм зэпкърахыжынущ. <br />\nГъунэгъухэм дадэвгъэплъей щыжытIэкIэ, запыдвгъэщIыж жытIэу къидгъэкIыркъым. ЩахузэфIэкIкIэ, сыт ягъэ кIырэ жызыIэни щыIэщ. Ауэ уэ пхузэфэкIыр зылъагъу зыхузэфIэмыкIым и насыпым гугъэ хебгъэхыжыныр захуагъэ? «Иджыпсту пасэу къашэркъым, пасэу дэкIуэркъым» щIыжаIэр унагъуэ щаухуапхъэ ныбжьым зихъуэжауэ аракъым, нэхъыбэм нысашэр зэрахудэмыхынурщ. Пэжщ, беи тхьэмыщкIи игъащIэми щыIащ. «ЗимыIэр зэзмыгъэхъуэпсэнумэ, сыт сыщIэлэжьам и мыхьэнэр?» - жызыIи урихьэлIэнущ. А гупсысэкIэ пхэнжым пэлъэщыпхъэ акъылри зэрымыкIуэдыжам фIым дыщегъэгугъ. </p>\n<p> </p>\n<p> </p>\n</div></div></div><div class=\"field field-name-field-author field-type-text field-label-hidden\"><div class=\"field-items\"><div class=\"field-item even\">ЧЭРИМ Марианнэ. </div></div></div>", "pub_date": "Thu, 21 Sep 2023 08:47:33 +0000", "author": "operator"}
{"title": "УвыIэпIэ къыхуагъуэтащ", "url": "https://apkbr.ru/node/9510", "description": "<div class=\"field field-name-field-rubrika field-type-taxonomy-term-reference field-label-hidden clearfix\"><ul class=\"links\"><li class=\"taxonomy-term-reference-0\"><a href=\"/segodnya\" typeof=\"skos:Concept\" property=\"rdfs:label skos:prefLabel\" datatype=\"\">Жылагъуэ</a></li></ul></div><div class=\"field field-name-body field-type-text-with-summary field-label-hidden\"><div class=\"field-items\"><div class=\"field-item even\" property=\"content:encoded\"><p><strong>Урысейм зы къали иIэкъым щхьэрыутIыпщу къэна хьэхэм я увыIэпIэ хъунум иримыпIейтейуэ. Абыхэм фыщрихьэлIэнущ паркхэм, лъэс зекIуапIэхэм, уэрамхэм, тыкуэн бжэIупэхэм. Абыхэм я нэхъыбэр мамырщ, цIыхухэм ебэн, епхъуэну зызыщI къахэкIыу куэдрэ урихьэлIэркъым - итIанэ, ахэр зэрышынагъуэншэм икIи зэрыкъабзэм щыхьэт техъуэ дамыгъэхэр (биркэхэр) нэхъыбэм я тхьэкIумэм хэгъэуащ. Волонтёрхэм я нэIэм щIэт хьэхэр нэхъыбэу здэщыIэр ХьэтIохъущокъуэм и жыг хадэрщ: гъуэгурыкIуэхэр ятолъэщIыхь, я шхын хуахь… Урысейм и хабзэгъэувхэм къаIэтауэ щытщ къалэдэсхэм я унэхэм щIэсу яIыгъ хьэхэр гъэбелджылын зэрыхуейр. Апхуэдэ Iуэху бгъэдыхьэкIэм и фIыгъэкIэ гъэбелджыла хъунут щыхуэмеижым деж унэм къыщIаху, лей зылъыс псэущхьэхэр, апхуэдиз хьэ екIуэлIэпIэншэри къалэ уэрамхэм къыщыхутэнутэкъым. Псом нэхърэ нэхъ гугъур щIымахуэ мазэхэрщ. Хьэхэми хуабапIэ къалъыхъуэ икIи щIымахуэ жэщ щIыIэхэм абыхэм я тIысыпIэр псы пщтырыр зэрыкIуэ бжьамийхэм хуэзэ люк хуабэхэрщ.</strong></p>\n<p> Мызэ - мытIэу волонтёрхэр иужь ихьащ хьэхэм я увыIэпIэ къызэрагъэпэщыну, арщхьэкIэ зэман кIэщIым къриубыдэу ахэр зэхуащIыжын хуей хъуащ лэжьыгъэр тэмэму зэтеубла зэрымыхъум къыхэкIыу: къалэм пыIуха щIыпIэр зы цIыху-цIыхуитIкIэ пIыгъыныр тынштэкъым, абыхэм я шхыным я къэгъуэтынми гугъуехь щхьэхуэхэр пыщIат. Къалэ унафэщIхэр иужь ихьа нэужьщ Iуэхур щыкIуэтар.</p>\n<p>Хьэхэм я увыIэпIэм и ухуэныгъэр 2021 гъэм къыщрагъэжьауэ щытащ Прохладнэ узэрыкIуэ гъуэгум пэмыжыжьэу, арщхьэкIэ щхьэусыгъуэ щхьэхуэхэм я зэранкIэ Iуэхур кIыхьлIыхь хъуат. Къалэ администрацэм и хъыбарегъащIэ IэнатIэм дызэрыщигъэгъуэзамкIэ, хэщIапIэр къыщрагъэжьа щIыпIэм щIыр зэрыщыщабэм къыхэкIыу унэ лъабжьэхэр быдэу хамыгъэжыхьу хъуакъым, аращ щаухуэн хуей пIалъэр гувэныр къызыхэкIари. А псори ягъэзэкIуэжыху хьэ хьэулейхэм я бжыгъэм къыхэхъуащ,  ахэр цIыхухэм щатезэрыхь, уеблэмэ щедзакъэ куэдрэ къэхъуу. Иджыблагъэ хьэзыр ящIа унэм хэтщ псэущхьэхэм щеIэзэ, кIэлъыплъакIуэхэр зыхуеину псомкIи къызэгъэпэща вольер, административнэ унэ щхьэхуэ. ИджыпстукIэ абы щIэхуэнур псэущхьэ 132-рэщ, арщхьэкIэ ихъуреягъым щIы IэнэщIышхуэ иIэщ, хэщIапIэм иужькIэ къыхагъэхъуэн хуэдэу.</p>\n<p><strong>Шэрэдж Дисэ. </strong></p>\n</div></div></div>", "pub_date": "Mon, 18 Dec 2023 10:20:46 +0000", "author": "operator"}
{"title": "Адыгэ макъамэм зезыгъэужьа", "url": "https://apkbr.ru/node/9525", "description": "<div class=\"field field-name-field-rubrika field-type-taxonomy-term-reference field-label-hidden clearfix\"><ul class=\"links\"><li class=\"taxonomy-term-reference-0\"><a href=\"/kultura\" typeof=\"skos:Concept\" property=\"rdfs:label skos:prefLabel\" datatype=\"\">Щэнхабзэ</a></li></ul></div><div class=\"field field-name-body field-type-text-with-summary field-label-hidden\"><div class=\"field-items\"><div class=\"field-item even\" property=\"content:encoded\"><p><span style=\"font-size:18px\"><em><strong>Фэеплъ</strong></em></span></p>\n<p><strong>Адыгэ Республикэм гъуазджэхэмкIэ щIыхь зиIэ и лэжьакIуэ, УФ-м и Композиторхэм я зэгухьэныгъэм 1960 гъэм хагъэхьа композитор, музыкант, егъэджакIуэ цIэрыIуэ Сиихъу Рэмэзан псэужамэ (1938 - 2003), дыгъэгъазэм и 1-м и ныбжьыр илъэс 85-рэ ирикъунут. </strong><br />\nАдыгэ лъэпкъым и музыкэ гъуазджэм хэлъхьэныгъэфIхэр хуэзыщIа Сиихъу Рэмэзан Хъанджэрий и къуэр 1938 гъэм дыгъэгъазэм и 1-м Куэшхьэблэ щIыналъэм хыхьэ Лашэпсынэ къуажэм къыщалъхуащ. Зи адэр Хэку зауэшхуэм хэкIуэда дэтхэнэми хуэдэу, абы и сабиигъуэр гугъуехькIэ гъэнщIауэ щытащ. И адэр 1941 гъэм фокIадэм и 9-м зауэм щраджам Рэмэзан илъэсищ къудейт зэрыхъур. 1942 гъэм ар хъыбарыншэу кIуэдащ. <br />\nРэмэзан пасэ дыдэу макъамэм дихьэхащ. Курыт еджапIэм щыщIэсым ар макъамэ Iэмэпсымэ зэмылIэужьыгъуэхэм (мандолинэ, гитарэ, балалайкэ, пшынэ, пианинэ) еуэрт. Дахэуи къафэрти, къуажэм хьэгъуэлIыгъуэ щыщыIэкIэ япэу ираджэхэм ящыщт. Япэ классым щыщIэдзауэ зэныбжьэгъу зэхуэхъуат Сиихъу Рэмэзан, художник Гъуэгунокъуэ Мухьэрбий, тхакIуэ Мурат Чапай, Тырку Казбек сымэ. Школ нэужьым нэхъри нэхъ быдэ хъуащ абыхэм яку дэлъа зэныбжьэгъугъэр. <br />\nКурыт еджапIэ нэужьым Сиихъу Рэмэзан ГИТИС-м щIэтIысхьащ, 1957 гъэм, Къэбэрдейр Урысейм зэрыгухьэрэ илъэс 400 зэрырикъум и щIыхькIэ адыгэ театр студием щрагъэджэнухэр къыщыхахым. Балетмейстер IэщIагъэр зыIэригъэхьэну и мурадами, Рэмэзан еджапIэр къимыух щIыкIэ Адыгейм игъэзэжын хуей хъуащ, и унагъуэ IуэхукIэ хуэмыхъуу. Дзэм ираджэри, илъэситIкIэ къулыкъу ищIащ. Къигъэзэжа нэужь, 1962 гъэм ар щIэтIысхьащ Адыгэ Республикэм и Музыкэ училищэм и хор-дирижёр къудамэм. КъыкIэлъыкIуэу и щIэныгъэм щыхигъэхъуащ Мейкъуапэ пединститутым и музыкэ факультетым. Куэшхьэблэ щIыналъэм ЩэнхабзэмкIэ и унэм и къэфакIуэ гупым и художественнэ унафэщIу, I1968 -1978 гъэхэм ЦIыхубэ творчествэмкIэ республикэ унэм и методисту лэжьащ ар. КъищынэмыщIауэ, Сиихъу Рэмэзан илъэс куэдкIэ лэжьащ Адыгей къэрал университетым гъуазджэхэмкIэ и институтым хор дирижированэмкIэ и кафедрэм и доценту, и егъэджакIуэу. <br />\nРэмэзан гулъытэрэ, гущIэгъурэ, цIыхугъэшхуэрэ зыхэлъауэ ягу къинэжащ къэзыцIыхуу щытахэм. Камернэ музыкэ театрым и балетмейстер, Куржы Республикэм щIыхь зиIэ и артист Исуп Аслъэн и лэжьыгъэр къызэрехъулIар Сиихъу Рэмэзан и фIыгъэу къелъытэ. Аращ Аслъэн къафэм зэфIэкI зэрыщиIэм япэу гу лъызытар икIи абы зригъэужьыну чэнджэщ езытар. <br />\nСиихъу Рэмэзан зэрыцIыкIурэ дэзыхьэха музыкэм псэуху хуэпэжащ. Абы макъамэ щIилъхьащ езым итха, адыгэ усакIуэхэм я Iэдакъэ къыщIэкIа уэрэд, балладэ 200-м щIигъум, къафэхэмрэ спектаклхэмрэ. ЗэрытщIэщи, лъэпкъ тхыдэм къыгуэхыпIэ имыIэу пыщIащ макъамэр. Композиторым къыщIэна адыгэ макъамэхэмрэ цIыхубэ уэрэдхэмрэ щIэупщIэ яIэщ. ЦIыхубэм япхъуэтахэм ящыщщ «Песня матери», «Как тебя назвать?», «Песня об отце», «Как тебя не любить?!», «Край мой любимый», «Абхазия моя», «Адыгея моя», «Увезу тебя на коне», «Суровая память», «Черкеска», «Налмэс», «Удж», «Адыгейская гармонь», нэгъуэщIхэри. Адыгейм и мызакъуэу, Рэмэзан и уэрэдхэр Болгарием, Налшык, Черкесск, Краснодар щыIуащ, ноби щагъэзащIэ. Макъамэ зыщIилъхьа и уэрэдхэм ящыщу нэхъ цIэрыIуэ хъуар МэшбащIэ Исхьэкъ и «Черкеска» усэрщ. Къэбгъэлъагъуэмэ, «Налмэс» ансамблым Рэмэзан и макъамэр зыщIэлъ къафэхэр игъэуващ. Апхуэдэу Сиихъум и макъамэхэр зыщIэлъ уэрэдхэр ягъэзащIэ Щауэжь Розэ, Даут Сариет, Жан Нафисэт, Анзэрокъуэ Вячеслав, Нэгъуей Маринэ, ЗекIуэхъу Светланэрэ Симэрэ. Рэмэзан къыдигъэкIащ и уэрэдхэр щызэхуэхьэса «Ты моё счастье», «Я люблю эту землю» тхылъхэр. <br />\n1999 гъэм КIурашын Аскэр Рэмэзан елъэIуащ Мэмий Ержыб и «Псэлъыхъухэр» пьесэм къытращIыкIа спектаклым уэрэд хуитхыну. Ар ноби щIэупщIэ иIэу Адыгэ театрым и утыку щагъэлъагъуэ. УФ-м и цIыхубэ артист, Адыгэ Республикэм и цIыхубэ артист, пшынауэ цIэрыIуэ ЛIыцIэрыIуэ Ким пщIэшхуэ хуищIырт Рэмэзан и макъамэхэм икIи ахэр утыкуми хьэгъуэлIыгъуэхэми щигъэзащIэрт. <br />\nИлъэс 65-м иту дунейм ехыжа, зи гъащIэр щапхъэу щыта Сиихъу Рэмэзан ноби ящыгъупщэркъым. Абы и щыхьэтщ композитор цIэрыIуэр къызэралъхурэ илъэс 85-рэ щрикъум ирихьэлIэу Адыгэ Республикэм и Лъэпкъ къэрал библиотекэм и музыкэ-нотэ къудамэм композиторым и гъащIэмрэ гуащIэмрэ теухуа, и щIэинхэр щызэхуэхьэса библиографие лэжьыгъэшхуэ зэригъэхьэзырар. Ар яхуэщхьэпэнущ макъамэм дихьэххэмрэ абы ирилажьэхэмрэ, студентхэм, егъэджакIуэ цIэрыIуэм и лэжьыгъэхэр зыфIэгъэщIэгъуэнхэм. <br />\n- Иджырей уэрэджыIакIуэхэм ди адэм и уэрэдхэр зэрагъэзащIэр, радиомкIэ ахэр щIэх-щIэхыурэ къызэратыр, абыхэм щIэупщIэ зэраIэр, зэпеуэхэм я программэхэм зэрыхагъэхьэр гуапэ тщохъу, - жеIэ Рэмэзан ипхъу, АР-м гъуазджэхэмкIэ и колледж Тхьэбысым Умар и цIэр зезыхьэм и егъэджакIуэ, АР-м и Къэрал филармонием и уэрэджыIакIуэ, пианисткэ, КIэрашэ Тембот и саугъэтыр зыхуагъэфэща Саидэ. – Дэтхэнэ зы уэрэдми, макъамэми къыхощ ди адэм цIыхубэр, и Хэкур фIыуэ илъагъуу зэрыщытар, абыхэм зэрыхуэлэжьар. <br />\n </p>\n<p> </p>\n</div></div></div><div class=\"field field-name-field-author field-type-text field-label-hidden\"><div class=\"field-items\"><div class=\"field-item even\">ТЕКIУЖЬ Заретэ.</div></div></div>", "pub_date": "Tue, 19 Dec 2023 10:15:13 +0000", "author": "operator"}
{"title": "Адыгэ арджэнхэм я тхыдэр", "url": "https://apkbr.ru/node/9494", "description": "<div class=\"field field-name-field-rubrika field-type-taxonomy-term-reference field-label-hidden clearfix\"><ul class=\"links\"><li class=\"taxonomy-term-reference-0\"><a href=\"/kultura\" typeof=\"skos:Concept\" property=\"rdfs:label skos:prefLabel\" datatype=\"\">Щэнхабзэ</a></li></ul></div><div class=\"field field-name-body field-type-text-with-summary field-label-hidden\"><div class=\"field-items\"><div class=\"field-item even\" property=\"content:encoded\"><p><img alt=\"\" src=\"/sites/apkbr.ru/files/inline/images/1601_19.jpg\" style=\"float:left; height:467px; margin-left:5px; margin-right:5px; width:350px\" /> <strong>Мейкъуапэ и Сурэт галереем щокIуэкI «Адыгэ арджэным и тхыдэ» гъэлъэгъуэныгъэр. Абы утыку къыщрахьащ Адыгэ Республикэм и цIыхубэ сурэтыщI, УФ-м и СурэтыщIхэм я зэгухьэныгъэм хэт, ХудожествэхэмкIэ Урысей Академием и дипломант, IуэрыIуатэдж, адыгэ арджэнхэр щIынымрэ лъэпкъ макъамэ Iэмэпсымэхэр къэгъэщIэрэщIэжынымрэ хэлъхьэныгъэ хуэзыщI</strong> <strong>ГъукIэ Замудин и лэжьыгъэхэр. Ар къызэрагъэпэщащ ГъукIэ Замудин и ныбжьыр илъэс 70 зэрырикъум и щIыхькIэ.</strong></p>\n<p>Къэбэрдей-Балъкъэрым щыщу абы щыIащ КъБР-м и цIыхубэ художник, ХудожествэхэмкIэ Урысей академием и академик Црым Руслан, УФ-м и СурэтыщIхэм я зэгухьэныгъэмрэ Италием и художникхэм я зэгухьэныгъэмрэ хэт Мазло Эдуард, художник, арджэныщI цIэрыIуэ Мазло Руслан, музыкант ХьэцIыкIу Башир сымэ.</p>\n<p>ЗэIущIэм къыщыпсэлъащ Адыгэ Республикэм щэнхабзэмкIэ и министр Аулъэ Юрэ, Сурэт галереем и унафэщI Берсыр Абдулыхь, КъуэкIыпIэ лъэпкъхэм я къэрал музейм и къудамэу Мейкъуапэ дэтым и унафэщI, УФ-м щэнхабзэмкIэ щIыхь зиIэ и лэжьакIуэ СэIэбцокъуэ Аминат, АР-м и Лъэпкъ музейм и унафэщI Жыгун ФатIимэ, АР-м и СурэтыщIхэм я зэгухьэныгъэм и унафэщI, АР-м гъуазджэхэмкIэ щIыхь зиIэ и лэжьакIуэ, педагогикэ щIэныгъэхэмкIэ кандидат Абакумовэ Еленэ, Црым Руслан.</p>\n<p>- Илъэсищэ, мин бжыгъэ хъуауэ лъэпкъым къыдекIуэкI  IэщIагъэ дахэхэм, гъуазджэм сызэрыдихьэхар, щIэблэр абы щIэспIыкIыну Iэмал сызэриIэр насыпышхуэу къызолъытэ. Ди адэжьхэм къытхуагъэна щэнхабзэмрэ гъуазджэмрэ хэлъхьэныгъэ хуэпщIыныр уасэншэщ! Адыгэм ижь-ижьыж лъандэрэ къыддекIуэкI IэпэIэсагъэр дывгъэхъумэ! – жиIащ Замудин. – Нэхъ пасэм арджэнхэм Урысеймрэ Тыркумрэ щIэупщIэшхуэ щаIэу щытащ. 50 гъэхэм абыхэм я пIэм алэрыбгъухэр щиувэм, ягъэхьэзыр бжыгъэм хэщIат, ауэ нэхъапэм арджэнхэм яIа щIэупщIэм хуэм-хуэмурэ дызэрыхуэкIуэжыр, лъапIэныгъэхэм я гупэр зэрыхуагъэзэжыр нэрылъагъущ. Лъэпкъ макъамэри аращи, ар зигу дыхьэ щIалэгъуалэр нэхъыбэ зэрыхъур  гуапэщ, узыгъэгуфIэщ.</p>\n<p>Аулъэ  Юрэ ГъукIэ Замудин щIыхь тхылъ тыгъэ хуищIащ, лъэпкъ гъуазджэм зегъэужьынымрэ хъумэнымрэ илъэс куэд хъуауэ хэлъхьэныгъэфIхэр зэрыхуищIым папщIэ.</p>\n<p>ГъукIэ Замудин Бахъсэн къалэм 1953 гъэм къыщалъхуащ. Зи анэшхуэр арджэнхэр щIыным хуэIэпщIэлъапщIэу щыта ГъукIэ Замудин абы дэмыплъеинкIэ Iэмал иIэтэкъым. ЯпэщIыкIэ ар сурэт техынымрэ усэ тхынымрэ дахьэхащ. Адыгейм цIыхубэ гъуазджэхэмкIэ и академиер къиухащ. ИужькIэ Нало Заур, КъардэнгъущI Зырамыку сымэ я гъусэу IуэрыIуатэр джынымрэ зэхуэхьэсыжынымрэ теухуа къэхутэныгъэхэм хэтащ.</p>\n<p>IуэрыIуатэ экспедицэ зыбжанэм хэта ГъукIэм и Iэдакъэ къыщIэкIащ  «Учимся играть на шичепшине», «Искусство адыгской циновки» тхылъхэр, «Атлас адыгского (черкесского) шичепшина» щIэнгъуазэр. Адыгэ, Къэрэшей-Шэрджэс, Къэбэрдей-Балъкъэр республикэхэм 80 гъэхэм къыщызэхикIухьам зэхуихьэса тхыгъэхэмрэ сурэтхэмрэ хигъэхьащ а лэжьыгъэхэм. Адыгэ лъэпкъым и макъамэ гъуазджэм дихьэххэм я дежкIэ ГъукIэ Замудин и тхылъхэм мыхьэнэшхуэ яIэщ, абыкIэ сабийхэр шыкIэпшынэм хуебгъэджэфынущи.</p>\n<p>ГъукIэ Замудин шыкIэпшынэр, Iэпэпшынэр, пшынэ дыкъуакъуэр, пхъэцIычыр, къамылыр, нэгъуэщI лъэпкъ макъамэ Iэмэпсымэхэр къэгъэщIэрэщIэжынымкIэ цIэрыIуэщ, арджэн щIыным хуэIэпщIэлъапщIэщ. Абы йолэжь 1978 гъэ лъандэрэ.  ЛIыцIэрыIуэ Ким и цIэр зезыхьэ сабий школым и IуэрыIуатэ къудамэм ГъукIэм щIэблэр IэпэIэсагъэм мы зэманым щыхуегъасэ, лъэпкъым и щэнхабзэ хъугъуэфIыгъуэхэр ихъумэу, абыхэм заригъэужьу. Замудин щIэблэр IэпщIэлъапщIагъэм щыхигъэгъуазэ «Жьэгу» лъэщапIэр музей хъуащ. Урысейм, хамэ къэралхэм къикIыу Адыгейм зыгъэпсэхуакIуэ къакIуэхэм, щIэныгъэлI, IуэрыIуатэдж, къэхутакIуэхэм абы зыщаплъыхь, ди лъэпкъ макъамэ Iэмэпсымэхэм яфIэгъэщIэгъуэну зыщагъэгъуазэ. Къэбгъэлъагъуэмэ, Китайм, Японием къикIахэр я хьэщIащ. И гъэсэнхэм ящыщщ дизайнер, художник цIэрыIуэ хъуахэр. ГъукIэм и Iэдакъэ къыщIэкIа макъамэ Iэмэпсымэхэмрэ арджэнхэмрэ ящыщхэр щахъумэ Адыгейм и Лъэпкъ музеймрэ сурэт галереемрэ.</p>\n<p>Замудин и художественнэ унафэщIщ Адыгей къэрал университетым адыгэ уэрэдхэм яхухэхауэ къыщызэригъэпэща «Жьыу» ансамблым. Абыхэм ягъэзащIэ адыгэ уэрэдыжьхэр зытет дискищ къыдагъэкIащ. Ансамблыр хэтащ Москва, Санкт-Петербург, Къалмыкъым, Сочэ, Шотландием щекIуэкIа зэхьэзэхуэхэм икIи мызэ-мытIэу пашэ щыхъуащ. Гупыр щыцIэрыIуэщ адыгэ щыпсэу дуней псом и дэнэ плIанэпи.</p>\n<p><strong>ТЕКIУЖЬ Заретэ.</strong></p>\n</div></div></div>", "pub_date": "Sat, 16 Dec 2023 08:00:46 +0000", "author": "operator"}
{"title": "Театр гъуазджэм дихьэх ныбжьыщIэхэр", "url": "https://apkbr.ru/node/9489", "description": "<div class=\"field field-name-field-rubrika field-type-taxonomy-term-reference field-label-hidden clearfix\"><ul class=\"links\"><li class=\"taxonomy-term-reference-0\"><a href=\"/kultura\" typeof=\"skos:Concept\" property=\"rdfs:label skos:prefLabel\" datatype=\"\">Щэнхабзэ</a></li></ul></div><div class=\"field field-name-body field-type-text-with-summary field-label-hidden\"><div class=\"field-items\"><div class=\"field-item even\" property=\"content:encoded\"><p><strong>Сабийхэмрэ щIалэгъуалэмрэ творчествэмкIэ я уардэ унэм щекIуэкIащ «Белая маска» зэпеуэр.</strong></p>\n<p>Зэхьэзэхуэр къыхэзылъхьахэм я мурадыр сабий театр гъуазджэм зрагъэужьынырщ, зэфIэкI зиIэ гуп, ныбжьыщIэ щхьэхуэхэр къагъэнаIуэурэ, абыхэм ядэлэжьэнырщ.</p>\n<p>КъэпщытакIуэ гупым я пащхьэм щагъэлъэгъуащ гуащэ, драмэ театр теплъэгъуэхэр. Актёр ныбжьыщIэхэр я фэилъхьэгъуэхэмкIи я джэгукIэмкIи ягу дыхьащ къеплъахэм.</p>\n<p>КъэпщытакIуэ гупым хэтащ КъБР-м гъуазджэхэмкIэ щIыхь зиIэ и лэжьакIуэ, КъШР-м щIыхь зиIэ и артисткэ, ГъуазджэхэмкIэ Кавказ Ищхъэрэ къэрал институтым актёр IэзагъэмкIэ и кафедрэм и унафэщI Балъкъэр Тамарэ, КъБР-м щIыхь зиIэ и артисткэ, Музыкэ къэрал театрым и уэрэджыIакIуэ Къалэбэч Иринэ, КъБР-м щIыхь зиIэ и артисткэ, Горький Максим и цIэр зезыхьэ Урыс къэрал драмэ театрым и актрисэ Толстовэ Евгение.</p>\n<p>Зэпеуэм кърикIуахэр зэхалъхьэжа нэужь, къэпщытакIуэ гупым хэтхэм текIуахэм я цIэ къраIуащ икIи ехъуэхъуащ дяпэкIи театрым зэфIэкI инхэр щаIэну, абы хагъэхъуэну. «Гуащэ театр» лIэужьыгъуэм япэ щыхъуащ «Сундучок» (Тамбовскэ станицэ) гупыр. ЕтIуанэр лъагъэсащ «Ларец» (Гундэлэн къуажэ) гупым. Ещанэ хъуащ «Маска» (Октябрьскэ станицэ) гупыр.</p>\n<p>«Драмэ театр» жыхуиIэм щытекIуащ «Юные таланты» (Дзэлыкъуэкъуажэ) гупыр. ЕтIуанэ увыпIэр зэдагуэшащ «Непоседы» (Куба-Таба), «Сфера» (Налшык къалэ) гупхэм. Ещанэр зэдагуэшащ «Волшебники добра» (Прималкинскэ станицэ), «Сказочный мир» (Бахъсэн къалэ) гупхэм.</p>\n</div></div></div><div class=\"field field-name-field-author field-type-text field-label-hidden\"><div class=\"field-items\"><div class=\"field-item even\">ТЕКIУЖЬ Заретэ.</div></div></div>", "pub_date": "Fri, 15 Dec 2023 12:44:50 +0000", "author": "operator"}
{"title": "ЩIэблэ гъэсэкIэм и зы Iэмал", "url": "https://apkbr.ru/node/9469", "description": "<div class=\"field field-name-field-rubrika field-type-taxonomy-term-reference field-label-hidden clearfix\"><ul class=\"links\"><li class=\"taxonomy-term-reference-0\"><a href=\"/kultura\" typeof=\"skos:Concept\" property=\"rdfs:label skos:prefLabel\" datatype=\"\">Щэнхабзэ</a></li></ul></div><div class=\"field field-name-field-image field-type-image field-label-hidden\"><div class=\"field-items\"><div class=\"field-item even\" rel=\"og:image rdfs:seeAlso\" resource=\"https://apkbr.ru/sites/apkbr.ru/files/styles/large/public/field/image/1401_19.jpg?itok=Ez55u9K-\"><img typeof=\"foaf:Image\" src=\"https://apkbr.ru/sites/apkbr.ru/files/styles/large/public/field/image/1401_19.jpg?itok=Ez55u9K-\" width=\"480\" height=\"270\" alt=\"\" /></div></div></div><div class=\"field field-name-body field-type-text-with-summary field-label-hidden\"><div class=\"field-items\"><div class=\"field-item even\" property=\"content:encoded\"><p><strong>Театрымрэ киномрэ я актёр, режиссёр, «Сыринэ» щIалэгъуалэ театрым и художественнэ унафэщI Къанкъул Ислъам зэфIэкI зиIэ ныбжьыщIэхэм ядолажьэ.</strong></p>\n<p>Фигу къэдгъэкIыжынщи, «Шэрджэс дуней» щэнхабзэ фондым 2021 гъэм къызэригъэпэщащ «Сыринэ» япэ щIалэгъуалэ адыгэ театрыр. Иджы дыдэ мы театрыр лауреат щыхъуащ «Театральная завалинка» XXX урысейпсо щIалэгъуалэ фестивалым. Ар ирагъэкIуэкIащ щэнхабзэ жэрдэмхэмкIэ Президент фондымрэ УФ-м и Театр лэжьакIуэхэм я зэгухьэныгъэмрэ я дэIэпыкъуэгъуу.</p>\n<p>ЩIэблэм уадэлэжьэну мытыншу къалъытэми, Ислъам ар къехъулIэу жыпIэ хъунущ, дэтхэнэми бгъэдыхьэкIэ щхьэхуэ къазэрыхуигъуэтыфыр, ныбжьыщIэхэм пщIэ къызэрыхуащIыр, я дзыхь къызэрырагъэзыр нэрылъагъущи.  Къанкъулым къызэрилъытэмкIэ, театрым къакIуэ щIалэгъуалэр акъылыфIэщ,  икIи ахэр иригъаджэ къудей мыхъуу, езыми абыхэм я деж щIэ куэд къыщещIэ.</p>\n<p>- ЩIэблэр бгъэсэныр, ахэр зыгуэрым хуебгъэджэныр насыпышхуэщ. Си щхьэкIэ щIэ, щхьэпэ яхуэхъун гуэрхэмкIэ ныбжьыщIэхэм сащыдэгуашэкIэ дамэ къыстокIэр, - жеIэ  Ислъам. – Ди къалэн нэхъыщхьэри анэдэлъхубзэр, лъэпкъ щэнхабзэр тхъумэнымрэ щIэблэм хьэл-щэн дахэ яхэтлъхьэнымрэщ.</p>\n<p>Адыгэ щIалэгъуалэ театрым адыгэ спектаклхэр утыку къызэрырихьэр уасэншэщ. «Горянка» газетым и редактор нэхъыщхьэ, драматург, усакIуэ Къаныкъуэ Заринэ «Сыринэ» театрым адыгэбзэкIэ хуитха «Унащхьэ», «КъежэкI» пьесэхэм къытращIыкIа спектакльхэр щIэупщIэшхуэ яIэу ди республикэми  нэгъуэщI щIыпIэхэми щагъэлъэгъуащ. Нэхъыщхьэращи, ахэр теухуащ щIэблэр нобэ зыгъэгузавэ Iуэху зэIумыбзхэм.</p>\n<p>- ЩIалэгъуалэм я ныбжьым хуэмыгъэза ролхэр щагъэзащIэм деж сфIэфIкъым, я адэхэм, анэхэм, анэшхуэхэм, гуащэмрэ нысэмрэ, зэщхьэгъусэхэм я зэхущытыкIэхэр къыщагъэлъагъуэкIэ. Ар абыхэм я ролкъым. ЩIэблэм яку дэлъ зэхущытыкIэхэр, ахэр я адэ-анэмрэ егъэджакIуэхэмрэ къазэрыдекIуэкIырщ  утыкум щагъэлъэгъуэну къезэгъыр, - жеIэ Къанкъулым.</p>\n<p>«Сыринэ» театрым и лэжьыгъэхэр къыщыбгъуэтынущ щIэупщIэ зиIэ «Дыгъэ бзий» адыгэ онлайн-театрым. ГъащIэм теухуа теплъэгъуэхэмрэ гушыIэхэмрэ, фильм кIэщIхэр - дэрэжэгъуэ къывэзытын  куэд къыщыфпоплъэ.</p>\n</div></div></div><div class=\"field field-name-field-author field-type-text field-label-hidden\"><div class=\"field-items\"><div class=\"field-item even\">ТЕКIУЖЬ Заретэ.</div></div></div><div class=\"field field-name-field-glav field-type-taxonomy-term-reference field-label-above clearfix\"><h3 class=\"field-label\">Главная статья (ФОТО ОБЯЗАТЕЛЬНО): </h3><ul class=\"links\"><li class=\"taxonomy-term-reference-0\"><a href=\"/glav_s\" typeof=\"skos:Concept\" property=\"rdfs:label skos:prefLabel\" datatype=\"\">Да</a></li></ul></div>", "pub_date": "Thu, 14 Dec 2023 07:21:26 +0000", "author": "operator"}
{"title": "ИлъэсыщIэм теухуауэ дымыщIэхэр", "url": "https://apkbr.ru/node/9464", "description": "<div class=\"field field-name-field-rubrika field-type-taxonomy-term-reference field-label-hidden clearfix\"><ul class=\"links\"><li class=\"taxonomy-term-reference-0\"><a href=\"/kultura\" typeof=\"skos:Concept\" property=\"rdfs:label skos:prefLabel\" datatype=\"\">Щэнхабзэ</a></li></ul></div><div class=\"field field-name-body field-type-text-with-summary field-label-hidden\"><div class=\"field-items\"><div class=\"field-item even\" property=\"content:encoded\"><p><strong>ИлъэсыщIэм ирихьэлIэу псейр ягъэщIэрэщIэн хабзэр къыздикIар дэнэу пIэрэ? Сыт абы хьэпшыпхэр щIыкIэращIэр? Езы жыгыр щIэпсейр? И щхьэм вагъуэ щIытрагъэсыр? </strong><br />\n Мыбы теухуауэ хъыбар пэж къэдгъуэтыжыну гугъэшхуэ диIэкъым. Ауэ къедмыгъажьэмэ, дымыщIэм хэщIынукъым, аращи, пасэрей кельтхэм, нэмыцэ лъэпкъхэм я къежьапIэм догъэзэж. Абыхэм пасэ зэманым зэрахьэу щыта диныжьымкIэ псейм и кум Мэзытхьэр щыпсэууэ къалъытэрт. Абы и ней къыпщымыхуэн папщIэ, цIыхухэмрэ псэущхьэхэмрэ я Iэпкълъэпкъым щыщ Iыхьэхэр тыхь хуэщIын хуейти, жыгым кIуэцIфэцIхэр кIэращIэрт. ЩIымахуэмрэ щIыIэмрэ зи унафэм щIэт, Ищхъэрэ ЛIыжьым дежу жаIэ иджырей Уае Дадэр къыщежьар. Абы цIыхухэр нэрымылъагъуу унагъуэ-унагъуэкIэрэ къызэхикIухьу къафIэщIырт, тезыр зытелъхьапхъэмрэ зыри зимылажьэмрэ зэхигъэкIыу. Иджырей щэнхабзэм Уае Дадэм тыгъэ къыщрихьэкI щхьэкIэ, кельтхэм я лIыжьым сабийхэм тыгъэ яхуихьу аратэкъым, илъэсым и кIыхьагъкIэ къратын хуея тыхь щIыхуэр къаIихыжырт. Сытми, а хьэщIэ шынагъуэр уи унэм къеблэгъэныр зыми узэрыхуэмыупсэн гужьеигъуэт, уи щIыхуэ темылъуи ухуэзэнутэкъым, налог хэзыххэм ещхьу. «Морозко» жаIэри таурыхъ дахэ гуэр щыIэщ, Толстой Алексей итхыжауэ. Хъыджэбз зеиншэр анэнэпIэсым мэзым щIегъэтIысхьэ щIыIэм иригъэсынуи, Уае Дадэм абы дыщэрэ дыжьынрэ зыдэз пхъуантэрэ джэдыгу хуабэрэ къретри къеутIыпщыж. ИужькIэ езым и пхъур мэзым иша щхьэкIэ, и бзаджагъэм къыпэкIуэ «тыгъэ» фIэкIа къылъысыркъым. КъызэрыщIэкIымкIэ, а таурыхъыр мащIэу ягъэщабэу, кельт хабзэжьхэм къытращIыкIа хъыбарщ. Абы къыбгурегъаIуэ «Снегурочкэ» жыхуаIэ, Уае Дадэм дэщIыгъу хъыджэбзыр къыздикIар. ЦIыхухэр щIыIэм иримыгъэсын папщIэ, Уае Дадэм хъыджэбз хуашэу, тыхь хуащIын хуейт. Абы мэзым къыхущIана «снегурочкэр» зы жэщ-махуэм щтымэ, Уае Дадэм къурмэныр къабыл ищIауэ арати, цIыхухэм я гур псэхужырт. <br />\n Европэм щыпсэухэр хуэмурэ чыристан диным ихьащ, ауэ узэсэ сэгъейкъэ - мажусий хабзэжьхэр ягу щыпымыкIым, ахэр хъуромэм (рождество), бегъымбар лъапIэ Хьисэ дунейм къыщытехьа махуэм ирапхын щIадзащ. Пэжи пцIыи, ауэ псейр Хьисэ къызэралъхуам щыгуфIыкIа хуэдэти, гуфIакIуэ кIуэну ежьащ. АрщхьэкIэ адрей жыгхэр абы къыщыдыхьэшхащ, IэнэщIу гуфIакIуэ хэт кIуэр, жаIэри. Арати, гукъэкI дахэ зыщIа псейр мелыIычхэм ямыгъэщIэхъуу, цIуугъэнэхэр къыкIэращIащ. И щхьэм вагъуэ зэрыфIагъэтIысхьари «хъуромэ вагъуэ» жыхуаIэу, Хьисэ дунейм къызэрытехьам и дамыгъэу аращ. Псей гъэщIэрэщIам абы лъандэрэ кIуэцIфэцIхэр кIэрамыщIэжу, абдж шэрыбхэр фIащIэ. КIуэ, щIыпIэм и щIыIагъ-хуабагъым елъытауэ, жыгхэри абы кIэращIэ хьэпшыпхэри зэтехуэркъым. <br />\n Германием хабзэ куэд щызыхъуэжа Лютер Мартин теухуа хъыбар гуэрхэри къащIэж защIащ, ар чыристан хабзэ ящIын папщIэ. А лIы цIэрыIуэр унэм кIуэжрэ пэт, 1513 гъэм, хъуромэм и пэ къихуэ жэщым, вагъуэхэр апхуэдизкIэ дахэу уэгум иту илъэгъуати, щIыхьэжа нэужь, и унэм псей щигъэщIэрэщIащ. Хъуромэм и дамыгъэу, и щхьэкIэм вагъуэ пигъэтIысхьэжащ. Абы Хьисэ лъапIэр къыщалъхуа бгъуэнщIагъым хуэкIуэ лъагъуэр къигъэнэху хуэдэу арат. <br />\n Къежьэ псори хабзэ зыщIыжыр унафэракъэ? Урысейм хъуромэм ирихьэлэу псей ягъэщIэрэщIэн хьэлыр къезыгъэжьар нэмыцэ щылъхуу щыта Романовхэрауэ жаIэ - тахътэм иса псоми ар я сабиигъуэм Европэм щалъэгъуакIэт. XVIII-XIX лIэщIыгъуэхэм псей гъэщIэрэщIэныр Германиеми, Инджылызми, Австриеми, Чехиеми, Голландиеми къыщекIуэкIырт хабзэу. Америкэм ар нэзыхьэсар абы Iэпхъуа нэмыцэхэрщ. Урысейм Европэм щызекIуэ хабзэхэр къигъэIэпхъуэнкIэ ерыщу щыта Пётр Езанэми щыцIыкIум илъэгъуат псей гъэщIэрэщIаи, и унафэм щIэт къэралыр а насыпым хиныфакъым. <br />\n «Зызыужьа Европэм ещхьу», илъэсыщIэм ирихьэлIэу псей ягъэщIэрэщIэныр пащтыхьым унафэкIэ иукъэдият. Езыр дунейм ехыжа нэужь, яIэщIэхужри, Павел и къуэ Николай пащтыхьышхуэм нэмыцэ нысащIэ къишэху къащтэжакъым. Ар къыщыхъуар 1817 гъэрт. Шарлоттэ илъэсыщIэ Iэнэр псей къудамэкIэ игъэщIэращIэрти, иужькIэ и щхьэгъусэ пащтыхьым ар жыг псэууэ иригъэгъэуващ. Абы щыгъуэщ хабзэм зыщиубгъупар. <br />\n Япэ дунейпсо зауэр къэхъея нэужь, Николай ЕтIуанэм и лъэхъэнэм нэмыцэхэм езауэ урысхэм зэманкIэ зыханащ «бийхэм я хабзэр». ИужькIэ ар Совет властым къищтэжри, аргуэру зыкъомрэ илъэсыщIэ псейр ягъэщIэрэщIащ. ИтIанэ дин хуэIухуэщIэ зыпыщIа дауэдапщэр ямыдэж хъуащ. 1926 гъэм щегъэжьауэ, псейр бгъэщIэрэщIэныр щIэпхъаджагъэу щыщытащ Совет къэралым. Хъуромэри ягъэлъапIэртэкъым. Ауэ 1935 гъэм «Правда» газетым тхыгъэ гуэр къытехуэри, абы иужькIэ Сталиным и фIэщ ящIащ Iуэхум дин щэнхабзэр хэпхыу, совет хабзэ пщIы зэрыхъунур. Абы лъандэрэ урысей илъэсыщIэм псей гъэщIэрэщIа хэмытынкIэ Iэмал имыIэу къокIуэкI. Ауэ щыхъукIэ, лажьэ зимыIэ жыгхэр зэрыраупщIыкIыр зигу темыхуэхэм а хьэлыр хуэмурэ зыханэ.  <br />\n </p>\n<p> </p>\n</div></div></div><div class=\"field field-name-field-author field-type-text field-label-hidden\"><div class=\"field-items\"><div class=\"field-item even\"> ЧЭРИМ Марианнэщ. </div></div></div>", "pub_date": "Wed, 13 Dec 2023 14:40:04 +0000", "author": "operator"}
{"title": "Мейкъуапэ щагъэлъагъуэ", "url": "https://apkbr.ru/node/9461", "description": "<div class=\"field field-name-field-rubrika field-type-taxonomy-term-reference field-label-hidden clearfix\"><ul class=\"links\"><li class=\"taxonomy-term-reference-0\"><a href=\"/kultura\" typeof=\"skos:Concept\" property=\"rdfs:label skos:prefLabel\" datatype=\"\">Щэнхабзэ</a></li></ul></div><div class=\"field field-name-field-image field-type-image field-label-hidden\"><div class=\"field-items\"><div class=\"field-item even\" rel=\"og:image rdfs:seeAlso\" resource=\"https://apkbr.ru/sites/apkbr.ru/files/styles/large/public/field/image/1302_22.jpg?itok=hv5mnTS_\"><img typeof=\"foaf:Image\" src=\"https://apkbr.ru/sites/apkbr.ru/files/styles/large/public/field/image/1302_22.jpg?itok=hv5mnTS_\" width=\"480\" height=\"270\" alt=\"\" /></div></div></div><div class=\"field field-name-body field-type-text-with-summary field-label-hidden\"><div class=\"field-items\"><div class=\"field-item even\" property=\"content:encoded\"><p><em><strong>Гъуазджэ</strong></em></p>\n<p><strong>Адыгэ Республикэм и Сурэт галереем щагъэлъагъуэ АР-м щIыхь зиIэ и художник, «Институт культурного наследия и развития» лъэпкъ щэнхабзэ центрым и къызэгъэпэщакIуэ икIи и унафэщI, модельер-дэрбзэр Сэралъп Мадинэ и лэжьыгъэхэр щызэхуэхьэса «Зэманым и псыежэх. Адыгэ фащэм теухуа къэхутэныгъэ» выставкэр. </strong><br />\nКъыжыIапхъэщ, мы гъэлъэгъуэныгъэр нэхъапэIуэкIэ Санкт-Петербург и къэрал художественно-промышленнэ академие Штиглиц Александр и цIэр зезыхьэм прикладной гъуазджэхэмкIэ и музейм, Осетие Ищхъэрэ - Алание Республикэм Туганов М. и цIэр зезыхьэ и художественнэ музейм, Налшык Сэралъп Мадинэ и арт-центрым зэрыщагъэлъэгъуар. <br />\n Сэралъпым и Iуэхум хэтыну зэхуэсат гъуазджэмрэ щэнхабзэмрэ я цIыху цIэрыIуэхэр, Адыгэ Республикэмрэ Краснодар краймрэ щыпсэухэр, АР-м ЩэнхабзэмкIэ и министерствэм, гъуазджэм, музейхэм, библиотекэхэм я лэжьакIуэхэр, егъэджакIуэхэр, художникхэр, студентхэр. <br />\nГъэлъэгъуэныгъэм хагъэхьащ адыгэ цIыхубз, цIыхухъу лъэпкъ фащэхэр, иджырей гъащIэм а фэилъхьэгъуэхэм щаубыд увыпIэр къыщыгъэлъэгъуа сурэтхэр щIыгъуу. Мы гъэлъэгъуэныгъэм къызэщIеубыдэ 2020 - 2022 гъэхэм модельерым игъэхьэзыра адыгэ лъэпкъ фащэ 15-м щIигъу, ахэр къызэрыщ сурэт 40. Нэхъыбэм я плъыфэр хужьрэ фIыцIэу зэхэлъщ. Мы Iуэхур адыгэ фащэм и тхыдэм ехьэлIауэ Сэралъпым иригъэкIуэкI къэхутэныгъэ лэжьыгъэхэм пызыщэщ. Абыхэм я фIагъыр лъагэу къалъытащ модэм, этнографие, гъуазджэ щIэныгъэ зиIэхэм. КъищынэмыщIауэ, мы выставкэм хагъэхьащ Мадинэ ипхъу дизайнер, художник Сэралъп Ликэ и лэжьыгъищ.<br />\n- Тхыдэ хъугъуэфIыгъуэм къыгуэхыпIэ зимыIэ лъэпкъ хабзэм, щэнхабзэм, гъуазджэм я иджырей щыIэкIэхэр къэзыгъэщI, щIэх-щIэхыу зызыхъуэж модэм, дахагъэм и хабзэм къытемыкIыу, дэгъуэгурыкIуэф ди IэщIагъэлIхэм я зэфIэкIым и мыхьэнэр къыпхуэмыIуэтэнщ, - жеIэ Урысей этнографие музейм и щIэныгъэлI, тхыдэ щIэныгъэхэмкIэ доктор Дмитриев Владимир. – Зи лэжьыгъэфIхэм илъэс зыбжанэ хъуауэ дыкIэлъыплъ цIыху IэпщIэлъапщIэ зырызхэм ящыщщ Сэралъп Мадинэ. ЦIыхубэ фащэхэм я гъэхьэзырыкIэм и хабзэми, фэилъхьэгъуэхэм я пкъыгъуэхэми, зэманым къигъэщI дахагъэм и щIэупщIэми пэджэж художник-модельерым и IэрыкIхэм я фIагъым зэрыхигъахъуэр нэрылъагъущ.<br />\n- Адыгэ бзылъхугъэ фащэр хьэгъуэлIыгъуэ е гуфIэгъуэ зэхыхьэ щыкIуэкIэ щатIагъэущ нэхъыбэр зэресар, - жеIэ Сэралъпым. – Лъэпкъ фащэм и къэхутэныгъэщIэхэм тету, и щэкIкIи и теплъэкIи иджырей зэманым зэрызепхьэным фэилъхьэгъуэхэр къезэгъыу къэдгъэщIэрэщIэным долэжь. <br />\nСэралъп Мадинэ зэрыжиIэмкIэ, лъэпкъ фэилъхьэгъуэхэм къакIуа тхыдэ гъуэгуанэм ириплъэжыным, зэман-зэманкIэрэ фащэхэм ягъуэта зэхъуэкIыныгъэхэр къихутэным щIэдзапIэ хуэхъуар XIX лIэщIыгъуэм и етIуанэ Iыхьэмрэ XX лIэщIыгъуэм и пэщIэдзэхэмрэ траха сурэт хьэлэмэтхэрщ. <br />\nГъэлъэгъуэныгъэр къыщызэIуихым къэпсэлъащ Адыгэ Республикэм и Iэтащхьэу щыта, социологие щIэныгъэхэмкIэ доктор, профессор ТхьэкIушын Аслъэн, Адыгэ Республикэм щэнхабзэмкIэ и министерствэм щэнхабзэ-нэгузыужь IуэхухэмкIэ и къудамэм и унафэщI ХьэщIэмыз Ланэ, Сурэт галереем и унафэщI, Адыгэ Республикэм и цIыхубэ сурэтыщI, УФ-м щэнхабзэмкIэ щIыхь зиIэ и лэжьакIуэ Берсыр Абдулыхь, адыгэ арджэнхэр гъэхьэзырынымкIэ IэпщIэлъапщIэ, Адыгэ Республикэм щэнхабзэмкIэ щIыхь зиIэ и лэжьакIуэ ГъукIэ Замудин, художник-модельер, Адыгэ Республикэм щэнхабзэмкIэ щIыхь зиIэ и лэжьакIуэ СтIащ Юрэ, гъуазджэ щIэныгъэхэмкIэ кандидат, егъэджакIуэ нэхъыжь КIэдыкIуей Нафисэт, АР-м и цIыхубэ художник Хъуажь Рэмэзан, нэгъуэщIхэри.<br />\nКъэпсэлъахэм нэхъыщхьэу къыхагъэщаращи, Сэралъп Мадинэ адыгэм дахагъэмрэ екIумрэ къазэрыгурыIуэу щытам тет, абы зезыгъэужь цIыху IэпщIэлъапщIэщ, и лэжьыгъэхэм блэкIам пыщIэныгъэ быдэ зэрыхуаIэр нэрылъагъущ, зэманым и псыежэхым ахэр здахьын дэнэ къэна, къагъэщIэращIэ, нобэрей махуэм сыткIи дэгъуэгурыкIуэфу. <br />\nМодельер-дэрбзэр цIэрыIуэр Адыгейм ирагъэблэгъащ Мейкъуапэ и къэрал технологие университетыр илъэс 30 зэрырикъур щагъэлъапIэм ирихьэлIэу. А еджапIэм щIэсхэм щхьэкIэ Мадинэ мастер-класс иррагъэкIуэкIащ. <br />\n- Ди республикэм и щэнхабзэм и къэхъукъащIэ гуапэу къыдолъытэ Сэралъп Мадинэ и лэжьыгъэхэм деплъыну Iэмал дызэриIэр. Ар дахагъэм и махуэшхуэ хъуащ. Дахагъэм дунейр къызэрырагъэлынур уи фIэщ ящI гъэлъэгъуэныгъэм хагъэхьа сурэтхэм зи теплъэ зэкIужыр къищ, лъэпкъ фащэхэр екIуу къызыщыпс адыгэ хъыджэбзхэм! – жиIащ Адыгэ Республикэм гъуазджэхэмкIэ щIыхь зиIэ и лэжьакIуэ Щхьэлахъуэ Светланэ.<br />\n- Сэралъпхэ Мадинэрэ Ликэрэ адыгэ модэм и махуэшхуэ тыгъэ къытхуащIащ! Лъэпкъ фащэ гъуазджэмрэ адыгэ арджэн гъуазджэмрэ зэрымыщIэкIэ зэтехуащ, къамылымрэ шыкIэпшынэмрэ я макъамэ щабэ щIэту. Апхуэдэ выставкэр сэркIэ хъуэпсапIэ щэхути, нахуапIэ хъуащ! Мадинэ и лэжьыгъэхэр гукъыдэж къозытщ, – жиIащ ГъукIэ Замудин. – «Атлас черкесского (адыгского) шикапшина», «Черкесский (адыгский) камыль» си лэжьыгъэхэр Налшык Сэралъпхэ я арт-центрым, япэу утыку къызэрыщрахьари си дежкIэ лъапIэщ. <br />\nСэралъп Мадинэ и лэжьыгъэ зыбжанэ Урысейм и музейхэм я гъэтIылъыгъэхэм хэлъу яхъумэ. Германием, Америкэм и Штат Зэгуэтхэм, Тыркум, Иорданием щыпсэууэ модельерым и лэжьыгъэхэр фIыуэ зылъагъухэм абы и фэилъхьэгъуэхэм щыщхэр хуэсакъыу зэрахьэ. ЖыпIэнурамэ, зи IэрыкIхэр куэдым ягу дыхьэ дэрбзэрым и лэжьыгъэхэм дуней псом щIэупщIэ щаIэщ. </p>\n<p> </p>\n</div></div></div><div class=\"field field-name-field-author field-type-text field-label-hidden\"><div class=\"field-items\"><div class=\"field-item even\"> ТЕКIУЖЬ Заретэ. </div></div></div><div class=\"field field-name-field-glav field-type-taxonomy-term-reference field-label-above clearfix\"><h3 class=\"field-label\">Главная статья (ФОТО ОБЯЗАТЕЛЬНО): </h3><ul class=\"links\"><li class=\"taxonomy-term-reference-0\"><a href=\"/glav_s\" typeof=\"skos:Concept\" property=\"rdfs:label skos:prefLabel\" datatype=\"\">Да</a></li></ul></div>", "pub_date": "Wed, 13 Dec 2023 11:29:09 +0000", "author": "operator"}
{"title": "ПсэкIэ щIалэхэр", "url": "https://apkbr.ru/node/9442", "description": "<div class=\"field field-name-field-rubrika field-type-taxonomy-term-reference field-label-hidden clearfix\"><ul class=\"links\"><li class=\"taxonomy-term-reference-0\"><a href=\"/kultura\" typeof=\"skos:Concept\" property=\"rdfs:label skos:prefLabel\" datatype=\"\">Щэнхабзэ</a></li></ul></div><div class=\"field field-name-body field-type-text-with-summary field-label-hidden\"><div class=\"field-items\"><div class=\"field-item even\" property=\"content:encoded\"><p>Налшык дэт Лъэпкъ музейм   щагъэлъагъуэ  «Анна» валеологие  клубым  хэтхэм  я Iэдакъэ къыщIэкIа сурэтхэмрэ  нэгъуэщI  лэжьыгъэхэмрэ. </p>\n<p>         Илъэс къэси хуэдэу, мыгъэрейми  «ПсэкIэ щIалэхэр» фIэщыгъэ хуащIащ.  «Анна» клубым и унафэщI  Фатеевэ Юлие  зэрыжиIамкIэ, цIыху IэпщIэлъапщIэхэм ягъэлъагъуэ лъэпкъ фащэхэмкIэ хуэпа гуащэхэр,  гуащэ щабэхэр, фэеплъ тыгъэ цIыкIухэр, хэдыкIым и Iэмал зэмылIэужьыгъуэхэмкIэ щIа сурэтхэр, нэгъуэщIхэри.   </p>\n<p>         - Мы гъэлъэгъуэныгъэр и фэеплъщ ди клубым илъэс куэдкIэ и унафэщIу  щыта,  иджыблагъэ дунейм ехыжа Кривчик Надеждэ, - жеIэ     Фатеевэ Юлие. - Абы иригъэжьа Iуэху дахэм  къыпытщэну, едгъэфIэкIуэну ди мурадщ. Надеждэ  хузэфIэкIащ  зэфIэкI зыбгъэдэлъ,  гупсысэкIэ гъэщIэгъуэн  зиIэ цIыхухэр зэхуишэсыну.  Клубыр къызэрызэрагъэпэщрэ  илъэсипщI мэхъури, ди  клубым хэт дэтхэнэми   и псэм фIэфI   Iуэхум зрипщытыфынущ, и зэфIэкI еплъыжыфынущ.  </p>\n<p>         Музейм и хъумапIэм и унафэщI  Топаловэ Иринэ жиIащ, утыку кърахьа    лэжьыгъэхэм ятепщIыхьмэ, ар зыщIахэм    зэфIэкI  ин яIэу къэплъытэ зэрыхъунур.</p>\n<p>         А клубым хэт Мысачэ Верэ  лъэпкъ фащэхэмкIэ хуэпа и гуащэхэр зэрищIым  и гугъу яхуищIащ къызэхуэсахэм. Разумовэ Еленэ  зэрыжиIамкIэ, абы  сурэт щIыным хуиту зыщрипщытар  и  ныбжьыр кIуатэу и къалэнхэр нэхъ мащIэ хъуа иужьщ.</p>\n<p>         Дыгъэгъазэм ику хъуху екIуэкIыну гъэлъэгъуэныгъэм   фемыплъу блэвмыгъэкI.</p>\n<p> </p>\n<p><strong> Инэрокъуэ Данэ.</strong></p>\n<p>          </p>\n<p> </p>\n</div></div></div>", "pub_date": "Mon, 11 Dec 2023 08:55:37 +0000", "author": "operator"}
{"title": "Ди бзэкIэ  дывгъэгупсысэ", "url": "https://apkbr.ru/node/9415", "description": "<div class=\"field field-name-field-rubrika field-type-taxonomy-term-reference field-label-hidden clearfix\"><ul class=\"links\"><li class=\"taxonomy-term-reference-0\"><a href=\"/kultura\" typeof=\"skos:Concept\" property=\"rdfs:label skos:prefLabel\" datatype=\"\">Щэнхабзэ</a></li></ul></div><div class=\"field field-name-body field-type-text-with-summary field-label-hidden\"><div class=\"field-items\"><div class=\"field-item even\" property=\"content:encoded\"><p><strong><em>         Бзэращ лъэпкъым и лъынтхуэр, абы и «лэжьэкIэм» куэдкIэ елъытащ  и псэукIэр зыхуэдэнури. Адыгэбзэм и гъащIэр кIыхь хъуну щIэхъуэпс щIэныгъэлIхэм, IэщIагъэлIхэм я мащIэкъым абы теухуа гурыгъузхэр. Абыхэм щIэх-щIэхыурэ утыку кърахьэ абы и зыужьыныгъэм теухуауэ щыIэ гугъуехьхэри ахэр зэфIэхынымкIэ щыIэ хэкIыпIэхэри. Апхуэдэ зы Iуэху еплъыкIэщ фи пащхьэ итлъхьэ тхыгъэм къыщыгъэлъэгъуари. Ар зи IэдакъэщIэкIыр адыгэбзэкIэ усэ купщIафIэ куэд зи къалэмыпэм къыщIэкIа, усакIуэ Уэрэзей Афликщ.</em></strong></p>\n<p>         «Совет лъэхъэнэм языныкъуэ республикэхэм комиссэ щхьэхуэхэр яIэт. ГъащIэм къыхыхьа мыхьэнэщIэр къэзыгъэлъагъуэ псалъэ бзэм хэмытмэ, комиссэр зэчэнджэщырт, я бзэм нэхъ хэзэгъэну псалъэ тэмэмыр яубзыхурти, псалъэщIэр а лъэпкъым и бзэм къищтэрт. Ауэ апхуэдэ комиссэхэр автоном республикэхэм, Къэбэрдей-Балъкъэрри яхэту, щыIэтэкъыми, псалъэщIэхэр ахэр къахуэзыхьам къызэрихьа, къыздикIам къызэрикIа дыдэм ещхьу бзэм кърагъащтэрт. Апхуэдэхэм я нэхъыбэр «интернациональнэ» жыхуэтIэхэрщ. Ахэр ди бзэм къыхыхьэри абы и зы Iыхьэ хъуащи, нэгъуэщIкIэ пхузэхъуэкIыжынуи, щIызэпхъуэкIыжын щыIэуи къыщIэкIынкъым.</p>\n<p>         Апхуэдэ псалъэхэр бзэм IэмалыншагъэкIэ къищтащ. Адыгэбзэм къигъэтIэсэгъуейуэ къытщыхъу адрей псалъэхэми «дэни къызэрыщапсэлъыр апхуэдэущ» жыпIэу, зумыгъэлIэлIэныр, дауи, нэхъ тыншщ. АтIэми, адыгэбзэм ехьэлIауэ захуагъэу къыщIэкIынкъым бзэм и хабзэхэм тету къыпхуэгъэщIыну псалъэхэри, джэдылIэм здихьа бабыщу, абыхэм ядэбгъэкIуэныр.</p>\n<p>         Мыпхуэдэ Iуэхуми емыгупсысыпхъэу пIэрэ?</p>\n<p>         МазэцIэхэр адыгэбзэкIэ итхыну «Адыгэ псалъэм» къызэрырихьэжьэжар зыфIэмыфIхэм ар щIамыдэм и щхьэусыгъуэхэм ящыщ зыуэ къагъэув а псалъэхэр адрей адыгэ лъэпкъхэм зэтемыхуэу къапсэлъу зэрыщытар. ПэжынкIэ хъунщ, къапсэлъу щытагъэнщ, пыухыкIауэ а мазэм щхьэж езым и къэпсэлъыкIэрэ зэреджэ псалъэрэ иIэжу. «ЗэгъунэгъуитI я мэл бжыкIэ зыкъым», жыхуиIэращ, ауэ зэгъунэгъуитIым я мэл бжыкIэр зэрызэтемыхуэм щхьэкIэ мэл бжыгъэм зихъуэжу е мэл мыхъуу нэгъуэщI Iэщ гуэр ябжауэ къыпхущIегъэдзынукъым. Апхуэдэу щыщыткIэ, мы Iуэхур зэдауэ кIыхьрэ псалъэмакъ лейрэ щIепшэжьэн щхьэусыгъуэ пщIы нэхърэ нэхъ щхьэпэнт, къэпсэлъыкIэ зэхуэмыдэхэри псалъэхэри къахутэжурэ, адыгэ псоми я дежкIэ нэхъ тэмэмхэр къагъуэтамэ. СхужыIэнукъым нобэ «Адыгэ псалъэм» тхын зыщIидзэжа мазэцIэхэм лъабжьэ хуащIар зы къэпсэлъыкIэ закъуэу. Газетым иджыпсту итх мазэцIэхэм къытеувыIэн ипэ, нэгъуэщI адыгэ щIыналъэхэми къыщагъэсэбэп, нэгъуэщI адыгэ лъэпкъхэми жаIэ псалъэхэри къапщытащ. Бзэм, тхыдэм елэжь щIэныгъэлIхэр щIэмыакъылэгъу, щIэмыарэзы гуэрхэр мы Iуэхум  хэтмэ, а псалъэхэм джатэ къихакIэ уапежьэ нэхърэ нэхъыфIкъэ, уэ нэхъ пфIэзахуэр убзыхуауэ адыгэбзэм и пащхьэм къиплъхьэныр?</p>\n<p>         Тепсэлъыхьыпхъэщ ди бзэм къыхагъэхьэжу хуежьа языныкъуэ псалъэхэми, ахэр зыфIэмыфIхэм «IэрыщIщ», «адыгэбзэкъым», «къарыкIыр гурыIуэгъуэкъым» жыхуаIэхэм – «гъуазджэ», «щэнхабзэ», «щIэнгъуазэ», абыхэм ещхь нэгъуэщI гуэрхэри адыгэбзэм къыщагъэщIа псалъэщIэхэу щытми, бзэм и хабзэхэмрэ и псалъэ къэхъукIэхэмрэ езэгъыу хоувэ. Сэ сукъуэдийркъым бзэм къыхагъэхьа апхуэдэ псалъэ псори арэзы узытехъуэн защIэу. Пэжщ, яхэтщ абыхэм арэзы ущIэмыхъуни. Абы къыхэкIыуи, мыбдежми узэгупсысынрэ къэхутэн хуейхэмрэ щыгъунэжщ. Апхуэдэхэр цIыхухэм хъарзынэу къызэращтэфынум и щапхъэу къэсхьынщ «щIэнгъуазэ» псалъэр. Илъэс заул ипэкIэ къыдагъэкIыу щытащ «ЩIэнгъуазэ» зыфIаща газет. Псалъэр псынщIэу икIи тыншу япхъуэтащ, сыту жыпIэмэ, газетыр куэдым яIэрыхьэрт, щIэх-щIэхыурэ а псалъэм къеджэрт, ар ялъагъурт, зэхахырти. Ауэ щыхъукIэ, Iуэхур здэщыIэр апхуэдэ псалъэхэр къамыщтэжыфыныркъым, атIэ ахэр цIыхухэм я деж тэмэму нэхьэсынырщ. КъимыдэкIэ, зыми шэч къытрихьэну си гугъэкъым культури искусстви адыгэхэм пасэми зэраIам, атIэ ахэр щаIакIэ, а мыхьэнэхэр къэзыIуатэ псалъэхэр щымыIауэ фIэщ щIыгъуейщ. Щхьэусыгъуэ гуэрхэм я зэранкIэ бзэм хэкIуэдыкIыжамэ, сыт ди щIэныгъэлIхэм ахэр къалъыхъуэж щIэмыхъунур? Апхуэдэ лэжьыгъэхэм бзэр яхъумэнт, къагъэберычэтыжынт.</p>\n<p>        </p>\n<p>         Ди бзэр сыт хуэдизкIэ къэдгъэщIэрэщIэжыну, къулей тщIыну яужь димытми, зыри къикIынукъым, а бзэр зыIурылъын хуейхэм я гупэр абы хуагъэзэжыху, уи анэдэлъхубзэр бгъэпуд зэрымыхъунур къагурыIуэу, я бзэр быдэу яубыдыжыху. Зи анэдэлъхубзэм и пщIэр зыгъэпудым и щхьэм пщIэ хуищIыжу схужыIэнукъым.</p>\n<p>         Ди бзэм и пщэдейр, и натIэ хъунур зэлъытар ар ди щIалэгъуалэм зэраIурылъ щIыкIэрщ.</p>\n<p>         Пэжщ, нобэ куэд иротхьэусыхэ икIи тогузэвыхь анэдэлъхубзэм пэIэщIэ ныбжьыщIэхэр зэпымыууэ нэхъыбэ зэрыхъум, щIалэгъуалэр ягъэкъуаншэ я бзэр фIыуэ зэрамыщIэжымкIэ. Ауэ тэмэму пIэрэ абыкIэ къуаншагъэр ныбжьыщIэхэм я закъуэ ятетлъхьэныр. Сэ ар сфIэзахуэкъым. Къуаншагъэр псом япэу щылъагъупхъэри здэщыIэри нэхъыжьхэм я дежщ.</p>\n<p>         Зыуэ къызэщIэпкъуэжмэ, ди адыгэбзэм узэгупсысынрэ узэлэжьынрэ ди зэманым къолыж икIи и мазэцIэхэр, мыдрейуэ нэгъуэщIыбзэм къыхэтха языныкъуэ псалъэхэр адыгэбзэм къигъэтIэсэн лэжьыгъэр IэщIыб тщIыкIэ Iуэхур зэфIэкIынукъым.</p>\n<p>         Адыгэбзэр тхъумэн, абы зедгъэужьын папщIэ Нало Заур жыхуиIауэ щыта гупсысэри зыщыдгъэгъупщэ хъунукъым: нэхъыщхьэр адыгэбзэкIэ укъеджэным, утхэным, упсэлъэным я закъуэкъым. Псом я щхьэжыр адыгэбзэкIэ гупсысэнырщ. Ди бзэмкIэ дыгупсысэу зедмыгъэсэжмэ, адрей псоми я мыхьэнэр тфIэкIуэдынкIэ шынагъуэщ. АтIэ жыдвгъэIэт: адыгэбзэкIэ дыгупсысэу зедгъэсэжыфыну?»</p>\n<p> </p>\n</div></div></div>", "pub_date": "Sat, 09 Dec 2023 12:27:54 +0000", "author": "operator"}
{"title": "ЗэфIэкIышхуэ зиIа адыгэлI", "url": "https://apkbr.ru/node/9393", "description": "<div class=\"field field-name-field-rubrika field-type-taxonomy-term-reference field-label-hidden clearfix\"><ul class=\"links\"><li class=\"taxonomy-term-reference-0\"><a href=\"/kultura\" typeof=\"skos:Concept\" property=\"rdfs:label skos:prefLabel\" datatype=\"\">Щэнхабзэ</a></li></ul></div><div class=\"field field-name-body field-type-text-with-summary field-label-hidden\"><div class=\"field-items\"><div class=\"field-item even\" property=\"content:encoded\"><p><em><strong>Фэеплъ</strong></em></p>\n<p><strong>КъБР-м и цIыхубэ тхакIуэ, Америкэм и Штат Зэгуэтхэм я ТхакIуэхэми Режиссёрхэми я зэгухьэныгъэхэм хэта, тхыдэтх, экономикэ, философие щIэныгъэхэмкIэ кандидат, кинорежиссёр, сценарист, продюсер, композитор, уэрэдус, дирижёр, псапащIэ Къандур Мухьэдин и ныбжьыр илъэс 86-м иту иджыблагъэ дунейм ехыжащ. Хэт и гугъэнт зы мащIэкIэ узэIэбэкIыжмэ, Къэбэрдей-Балъкъэрым зи илъэс 85-р щызыгъэлъэпIа нэхъыжьыфIым теухуа фэеплъ тхыгъэ теддзэну?!</strong></p>\n<p>\n<strong><em>Къандур Мухьэдин Иорданием и къалащхьэ Амман къалэм дэс адыгэ унагъуэм 1938 гъэм къыщалъхуащ. И адэ Иззэт Хьэсэнрэ и анэ Шыд Зэкиирэ XIX лIэщIыгъуэм Кавказ Ищхъэрэм (Тэрч районым хыхьэ ХьэпцIей къуажэм) иIэпхъукIа адыгэхэм къатехъукIыжащ. <br />\nКъандур Мухьэдин Урысей Федерацэм, Америкэм и Штат Зэгуэтхэм, Японием, Германием, нэгъуэщI къэралхэми я саугъэт лъапIэу къыхуагъэфэщар куэд мэхъу. Ар хагъэхьащ илъэс миным и цIыху нэхъ цIэрыIуэ дыдэу къалъытэ 500-м. Гуапэщ къыхэбгъэщыну КъБР-м и Архив IуэхущIапIэм жылагъуэ-политикэ тхылъхэмкIэ и Управленэм Къандур Мухьэдин и фонд щхьэхуэ къызэрыщызэрагъэпэщар. Абы хагъэхьащ ди лъэпкъэгъу цIэрыIуэм и гъащIэмрэ гуащIэмрэ къыщыгъэлъэгъуэжа лэжьыгъэхэмрэ и Iэдакъэ къыщIэкIа тхыгъэхэмрэ. Апхуэдэщ томищым щызэхуэхьэса и «Кавказ» («Чеченские сабли», «Казбек из Кабарды», «Тройной заговор») романыр, «Черкесы. Балканская история», «Революция», «Легенда», «Опасная связь» тхылъхэр, инджылызыбзэкIэ, тыркубзэкIэ, урысыбзэкIэ къыдэкIа и «Мюридизм» монографиер, «Воскрешение Богини Сатинай» нотэ Iэрытххэр, «Кавказ» кончертэр, абы и гъащIэмрэ гуащIэмрэ теухуауэ газетхэмрэ журналхэмрэ къытехуа тхыгъэхэр, интервьюхэр, письмохэмрэ телеграммэхэмрэ, абы и адэ, Иорданием и армэм и генерал Иззэт Хьэсэнрэ и щхьэгъусэ усакIуэ Бэлагъы Любэрэ ятеухуа тхыгъэхэр. <br />\nАдыгэхэм я къекIуэкIыкIар гъуджэм хуэдэу къыщыгъэлъэгъуэжа тхыдэ романхэр, урысыбзэкIэ, инджылызыбзэкIэ, тыркубзэкIэ тха монографиехэр, макъамэхэм я нотэ Iэрытххэр зи Iэдакъэ къыщIэкIа Къандур Мухьэдин 1995 гъэм Къэбэрдей-Балъкъэрым Дунейпсо Адыгэ фонд къыщызэригъэпэщащ. Абы и зэфIэкIхэр Къэбэрдей-Балъкъэрым къыщалъытэри, 2008 гъэм фIащащ «КъБР-м и цIыхубэ тхакIуэ» щIыхьыцIэр. <br />\nУрысейм и Кинематографистхэм я зэгухьэныгъэм и унафэщI Михалков Никитэ Къандур Мухьэдин «цIыху телъыджэут» къызэрилъытэр. Абы кином щиIэ зэфIэкIым щыхьэт тохъуэ Иорданием и пащтыхь унагъуэм щыщ принц Али Бен Аль-Хъусейни и жэрдэмкIэ, Къандурым 2009 гъэм Иорданием щытриха «Шэрджэс» фильмым Монако щекIуэкIа кинофестивалым дамыгъэ нэхъыщхьэхэр къызэрыщыхуагъэфэщар, «МелыIыч» саугъэтыр, «Илъэсым и кинорежиссёр нэхъыфI», «Илъэсым и сценарист нэхъыфI» щIыхьыцIэхэри щIыгъужу. Лэжьыгъэр щагъэлъэгъуащ Берлин, Тыркум, Дубай, Париж, Малайзием, Филиппины, Японием, нэгъуэщI щIыпIэхэм щекIуэкIа кинофестивалхэм. «Аватар» фильмым щIыгъуу ар утыку кърахьами, щIэупщIэ нэхъыбэ абы зэриIар ехъулIэныгъэшхуэу къалъытащ. Апхуэдэу Иорданием щекIуэкIа кинофестивалми а лэжьыгъэм саугъэт нэхъыщхьэр къыщихьащ. Москва дзэ кином ехьэлIауэ щрагъэкIуэкIа дунейпсо кинофестивалым щагъэлъэгъуа и «Потерянная в Чечне» (е «Потерянная в горах») и фильмым папщIэ абы диплом щхьэхуэ къратащ. </em></strong><br />\nДи лъэпкъэгъум япэщIыкIэ щIэныгъэ щызэригъэгъуэтащ Палестинэм (Раммал) щыIэ «Friends Boys School» школым. И ныбжьыр илъэсибгъу щрикъум ар и гъэсэнт американ скрипач, егъэджакIуэ цIэрыIуэ Ренельдс Делберт. ИужькIэ абы и щIэныгъэм щыпищащ Америкэм и Штат Зэгуэтхэм щыIэ Эрхлам колледжым макъамэмкIэ и факультетым классикэ музыкэм и теориемкIэ и къудамэм. ЗэфIэкI зиIэ, щIэныгъэм хуэнэхъуеиншэ студентым къихь стипендие щхьэхуэм Iэмал къритырт хамэ къэрал зы илъэс щеджэнуи, и щIэныгъэм щыхигъэхъуэну къыхихар Германием и Драйбург университетырщ. Ар зэуэ философиемрэ экономикэмрэ щыдахьэхым, 1960 гъэм Калифорнием и Клэрмонт университетым щIэтIысхьащ. Къандур Мухьэдин абы къыщызэригъэпэщащ езыр зи художественнэ унафэщI адыгэ макъамэ ансамбль икIи гупым и япэ альбомыр къыдигъэкIащ. Абы къыдэкIуэу и лэжьыгъэ купщIафIэхэр традзащ Америкэм и Штат Зэгуэтхэм я щIэныгъэ, литературэ къыдэкIыгъуэ цIэрыIуэхэм. КъищынэмыщIауэ, ар дэзыхьэх композитор лэжьыгъэри IэщIыб ищIакъым. Фильм зыбжанэм макъамэ яхуитхащ. ЕджапIэр ехъулIэныгъэ иIэу къыщиухым, япэщIыкIэ философиемрэ тхыдэмкIэ, иужькIэ экономикэмкIэ и доктор диссертацэхэр пхигъэкIащ. Апхуэдэу дунейпсо къэхутэныгъэхэмкIэ магистр, иужькIэ тхыдэ, экономикэ унэтIыныгъэхэмкIэ доктор нагъыщэхэр къыхуагъэфэщащ. Абы щыгъуэ Къандурым и Iэдакъэ къыщIэкIащ «Мюридизм» зыфIища и япэ щIэныгъэ лэжьыгъэр, аращ и доктор диссертацэм лъабжьэ хуэхъуари. Академическэ тхылъхэр университетхэмрэ щIэныгъэлIхэмрэ яфIэхьэлэмэтмэ, нэхъыбэр художественнэ тхыгъэхэм дахьэх. Къандурыр хущIэкъурт адыгэм и тхыдэм и лъэпкъэгъухэр щигъэгъуэзэну. «Кавказ» роман-трилогием ар иужь ихьащ университетым щыщеджэм. Абы къыщигъэлъэгъуэжащ Урыс-Кавказ зауэм щыгъуэ адыгэм и щхьэм кърикIуа гузэвэгъуэр. «Кавказ» трилогиер и кIэм нигъэса нэужь, щIыпIэ жыжьэхэм къикIыу, уеблэмэ Австралиери хыхьэу, абы къыхуатхырт романыр къазэрыщыхъуар. Языныкъуэ тхылъеджэхэм жаIэрт нэхъапэIуэкIэ шэрджэсхэр яцIыхуу зэрыщымытар икIи абыхэм я гъащIэм, я псэукIэм нэхъ зыубгъуауэ хигъэгъуэзэну щIэлъэIухэрт. А лэжьыгъэм папщIэ щыIащ Америкэм и Штат Зэгуэтхэм, Инджылызым, Урысейм. Тхылъхэр зыбжанэрэ Ливани, Урысейми, Тыркуми къыщыдагъэкIащ хьэрыпыбзэрэ тыркубзэкIэ зэдзэкIауэ.<br />\nКIэщIу жыпIэмэ, кинор, литературэр, классикэ макъамэр фIыуэ зылъагъухэр щыгъуазэт абы и Iэдакъэ къыщIэкIа документальнэ, художественнэ фильмхэм, тхыдэ романхэм, гум дыхьэ макъамэхэм. Композиторым цIыхушхуэ зэкIуалIэ и концертхэр Урысейм, Инджылызым, Японием, Америкэм и Штат Зэгуэтхэм, КъуэкIыпIэ Гъунэгъум щитащ. <br />\nКотляровхэ Мариерэ Викторрэ я тхылъ тедзапIэм Налшык къалэ къыщыдэкIащ Къандур Мухьэдин Кавказым ис лъэпкъхэм я тхыдэр къыщызэщIикъуэжа и «Дети диаспоры» тхылъыр. Ар томих хъу, «Сабля Чечни», «Казбек», «Тройной заговор», «Балканская история», «Революция» романхэр зыхыхьэ «Черкесская сага» серием и иужьрей Iыхьэщ.<br />\nДуней псом щыпсэу адыгэ куэдым яцIыхуу щыта Къандур Мухьэдин Урысеймрэ Къэбэрдей-Балъкъэрымрэ пыщIэныгъэ быдэ яхуиIэу къэгъуэгурыкIуащ. <br />\nГуауэщ апхуэдэ цIыху лъэпкъым зэрыфIэкIуэдар, ауэ и лэжьыгъэхэр уахъьыншэ зэрыхъунум ущегупсыскIэ, езыри адыгэм зэращымыгъупщэнум шэч къытепхьэркъым.<br />\n </p>\n<p> </p>\n</div></div></div><div class=\"field field-name-field-author field-type-text field-label-hidden\"><div class=\"field-items\"><div class=\"field-item even\">ТЕКIУЖЬ Заретэ.</div></div></div>", "pub_date": "Wed, 06 Dec 2023 16:13:21 +0000", "author": "operator"}
{"title": "НэгъуэщI къару хэхыпIэ гуэр иIэ?", "url": "https://apkbr.ru/node/9390", "description": "<div class=\"field field-name-field-rubrika field-type-taxonomy-term-reference field-label-hidden clearfix\"><ul class=\"links\"><li class=\"taxonomy-term-reference-0\"><a href=\"/kultura\" typeof=\"skos:Concept\" property=\"rdfs:label skos:prefLabel\" datatype=\"\">Щэнхабзэ</a></li></ul></div><div class=\"field field-name-body field-type-text-with-summary field-label-hidden\"><div class=\"field-items\"><div class=\"field-item even\" property=\"content:encoded\"><p><strong>Адыгэбзэр хъумэным, егъэфIэкIуэным теухуауэ псалъэмакъ Iэджэ къаIэтащ, ирагъэкIуэкIащ. Ахэр зэмылIэужьыгъуэ куэд мэхъу. А псалъэмакъхэм нэхъыщхьэу IуэхугъуитI къахонэхукI. </strong><br />\nЗыр – нобэрей адыгэр и анэдэлъхубзэм зэрыхущытым, хуищI пщIэр зыхуэдэм, щIалэгъуалэр и анэдэлъхубзэм щIэпIыкIыным, ныбжьыщIэм адыгэбзэ Iурылъхьэжыным хуэгъэза псалъэмакъырщ. ЕтIуанэр – адыгэбзэр нобэ зэрыт щытыкIэм, абы и псалъэхэм я къулеигъэр зыхуэдэм, а къулеигъэр къызэгъэпэщыным ехьэлIа Iуэхугъуэхэрщ. <br />\nБзэм и къулеигъэм теухуауэ. Адыгэбзэр пасэм къулейсызауэ пхужыIэнукъым. Ауэ гъащIэр и пIэм иткъым, ар кIуэтэху, щIэныгъэм зиужьыху, гъащIэм къыщыхъу IуэхугъуэщIэхэм мыхьэнэщIэхэри къагъэщIри, ахэр къэзыIуатэ псалъэщIэхэри бзэм къыхохьэ. Апхуэдэ псалъэхэм, тхыбзэ зимыIа адрей бзэхэми хуэдэу, адыгэбзэри хуэныкъуэ мэхъури, псалъэхэр а къызэрахьа дыдэм тету и бзэм хегъэхьэ. Ар мыхьэнэщIэ иIэу гъащIэм къыхыхьа псалъэщIэхэрщ. Ауэ щыIэщ адыгэбзэм нэхъапэм хэтауэ, ноби гъащIэм щызекIуэ мыхьэнэхэм езэгъ псалъэхэу дахэ-дахэу къамыгъэсэбэпыжхэр. Мис апхуэдэ псалъэжьхэр къэгъэщIэрэщIэжыным и телъхьэхэми, абыхэм дахуэмейуэ зыукъуэдийхэми уахуозэ. Адыгэм IэщIэхуж хуэдэ хъуа псалъэхэр бзэм къыхэгъэхьэжыным и телъхьэхэм къалъытэ яIэщIэхужа а псалъэхэр къыдэхыжыным анэдэлъхубзэр къигъэберычэтыжыну. <br />\nАпхуэдэ псалъэхэр зымыдэхэм къагъэув ахэр къыщIэплъыхъуэжын щымыIэу, абыхэм я пIэкIэ нэхъапэIуэкIэ нэгъуэщIыбзэм кърахауэ нобэ къэдгъэсэбэпхэм къатенэжыпхъэу. Иужьрей зэманым псом япэу абыхэм фIэгъэнапIэ ящIыр мазэцIэхэр адыгэбзэкIэ тхыныр къыдахыжыну яужь зэритырщ (псалъэм папщIэ, «Адыгэ псалъэ» газетым ахэр адыгэбзэкIэ итхыу къызэрыщIидзар гуапэ ящыхъуакъым). Апхуэдэуи ахэр хуейщ адыгэбзэкIэ ятх мазэцIэхэр къарыкI мыхьэнэкIэ мытэмэм хуэдэу къыщIрагъэдзыну икIи абы щхьэкIэ къагупсысхэр гурыIуэгъуэкъым. Къэтщтэнти мазэцIэхэм ящыщ зым: «мэкъуауэгъуэм» ехьэлIауэ языныкъуэхэм мыпхуэдэу зэраукъуэдийр: сыт «щIэмэкъуауэгъуэр»? – мэкъу а мазэм къриубыдэ лъэхъэнэм и мызакъуэу, нэгъуэщI зэманхэми уеуэ хъунущ. Пэжщ, хъунущ, еуэ мэкъу, а мазэм и пэ къихуэуи, а мазэр икIа нэужьи, ауэ апхуэдэ мэкъуауэкIэм щIумыдзэ щIыкIэ мыпхуэдэу егупсысыпхъэщ: ди япэм ита нэхъыжьыфIхэу гъэм а и зэман пыухыкIам мэкъуауэгъуэ мазэ фIэзыщахэм мэкъуауэным IэджэкIэ нэхъыбэ хащIыкIыу щытагъэнукъэ, «мэкъуауэгъуэм» пэщIэувауэ нобэ езауэхэм нэхърэ? Ди нэхъыжьхэм илъэс куэдкIэ ягъэунэхуагъэнт а зэманым ирихьэлIэу удзыр дыгъэпскIи псыкIи ирикъуауэ и фIыгъуэ дыдэ зэрыхъур, нэхъ пасэу пыбупщIмэ, кIынкIэ иримыкъуа удзым къытекIынур зэрынэхъ мащIэр. Е, бгъэкIасэмэ, гъужын щIэзыдза удзым мэкъуфI къыхэкIынутэкъым – ар и дыгъэлагъкIи, и къэуаткIи, и фIагъкIи куэдкIэ нэхъыкIэнут. АтIэ а щхьэусыгъуэ псори лъэныкъуэкIэ ебгъэкIуэтэкIыу, нэхъыжьхэм къыхаха псалъэр IэщIыб пщIыныр тэмэм? <br />\nЕщхьыркъабзэу пхужыIэнущ адрей мазэцIэхэми ехьэлIауэ. МазэцIэхэр адыгэбзэкIэ тхыныр зымыдэхэм, апхуэдэурэ кIуэмэ, махуэцIэхэми адыгэбзэкIэ дахуейкъым, ахэри нэгъуэщIыбзэкIэ зэратхым хуэгъэкIуапхъэщ, жаIэу къагъэувыныр зыхуэIуа щыIэкъым. <br />\nДи бзэр хъумэным ехьэлIа псалъэмакъым мыпхуэдэ зы Iуэхугъуи гулъытэншэ щамыщIыныр сфIэтэмэмт. Ар адыгэ фIэхъус тыкIэхэрщ. Абыхэми мазэцIэхэм я ужьыр ирамыгъэху щIыкIэ, яхуэфащэ гулъытэ ягъэгъуэтыжыпхъэт. Адыгэ фIэхъус тыкIэхэр цIыхухэр щызэхуэза зэман, зэрызэхуэза щIыкIэ, щызэхуэза щIыпIэ елъытауэрэ куэду зэщхьэщедз. Адыгэ фIэхъусхэм ди щIэныгъэлIхэри хъарзынэу тетхыхьащ (псалъэм папщIэ, Бгъэжьнокъуэ Барэсбий, МафIэдз Сэрэбий, нэгъуэщIхэри). Сыт атIэ иджыпсту абы нэхъ узыгъэгузавэу хэлъыр? ФIэхъус тыкIэхэм я нэхъыбэр зэраIэщIэхурщ. Иджыпсту цIыхуитI зэхуэзамэ, щызэхуэза щIыпIи, зэмани, нэгъуэщIи емылъытауэ, фIэхъусыр «здрасти», «дэсиданэ» псалъэхэмкIэ икъукIэ тыншу зэфIагъэкIри, йожьэж. <br />\nАпхуэдэ бгъэдыхьэкIэм адыгэ фIэхъусхэм яхэлъ дахагъэ, гупсысэ, купщIэ, мыхьэнэ телъыджэхэр ягъэкIуэдым и мызакъуэу, бзэр егъэфагъуэ. Зыкъом щIауэ ди лъахэм, псом хуэмыдэу къуажэхэм щыIэ еджапIэхэм хабзэу ягъэувауэ къыщекIуэкI мыпхуэдэ зы Iуэхугъуэм ехьэлIауэ дызыщIэгупсысыжыну игъуэ мыхъуауэ пIэрэ? ЕгъэджакIуэхэр классым щIыхьа нэужь еджакIуэ цIыкIухэм фIэхъус зэрырахыр дауэ? Пщэдджыжьым щIыхьамэ, «фыузыншэмэ» е «фи пщэдджыжь фIыуэ» жаIэныр егъэджакIуэхэм яфIэемыкIуу, хьэмэрэ я щхьэ трамылъхьэу ара? ЕгъэджакIуэм «здрастикIэ» цIыкIухэм фIэхъус ярихынщи, адэкIэ урокыр (псалъэм папщIэ, адыгэбзэр) егъэджын щIидзэнщ. Мыр хабзэу щыувар нобэкъым икIи дыгъуасэкъым. Аддэ зэ, зы зэман гуэр а лъэхъэнэм екIуэкIа идеологием апхуэдэу нэхъ ирагъэзэгъа, ди «хабзэжьхэм я щIэину» зэгуэр къалъытауэ щыта адыгэ псалъэхэм я пIэ «хабзэщIэм» иригъэува псалъэр игъащIэкIэ зэпхъуэкIыж, абы и пIэ адыгэ псалъэр ибгъэувэж мыхъуну зыгуэрхэм къыщIалъытэри щIаукъуэдийри сыт? Классым щIыхьа егъэджакIуэм адыгэ фIэхъус имытми къыбгурыIуэнущ, ар лъэпкъ зэхуэмыдэхэм къахэкIа сабийхэр зыщIэс къалэ еджапIэмэ. Ауэ адыгэ защIэ зыщIэс къуажэ еджапIэм апхуэдэуи убгъэдыхьэныр езэгърэ? Хьэмэрэ, псэлъэн зэрыщIидзэххэу, нэгъуэщIыбзэкIэ фIэхъус тыныр сабийм и щхьэм ирумыгъэубыдэмэ, ар иужькIэ ныбжьыщIэм хузэмыгъэщIэжынкIэ шынагъуэ яIэу ара? Мис апхуэдэ упщIэхэри а зы Iуэхугъуэ закъуэм къегъэув. ИкIи а упщIэхэм я жэуапыр куэдым хьэзыру яIэ зэпытщ, атIэми, жэуапыр адыгэбзэр хъумэным, сабийм Iурылъхьэжыным хуэмылажьэу, зэран хуэхъуу. «Дыхуейкъым, цIыхухэм къащтэжынукъым, яхузэгъэщIэжынукъым», – аращ абыхэм я жэуапыр. <br />\nДи адыгэ псалъэ хъарзынэхэр ди бзэм апхуэдэурэ хэдгъэкIуэдыкIмэ, и куцIри, и къэуатри щIэкIынурэ, ар къарууншэ дыдэ хъунущ. АтIэ зи бзэр къарууншэ, куцIыншэ хъу лъэпкъым, узыншэу къызэтенэн папщIэ, бзэм нэмыщI, нэгъуэщI къару хэхыпIэ гуэр иIэ? <br />\n </p>\n<p> </p>\n</div></div></div><div class=\"field field-name-field-author field-type-text field-label-hidden\"><div class=\"field-items\"><div class=\"field-item even\">Уэрэзей Афлик. 2013 гъэ</div></div></div>", "pub_date": "Wed, 06 Dec 2023 14:22:55 +0000", "author": "operator"}
{"title": "Илъэс тIощI къудейкIэт…", "url": "https://apkbr.ru/node/9531", "description": "<div class=\"field field-name-field-rubrika field-type-taxonomy-term-reference field-label-hidden clearfix\"><ul class=\"links\"><li class=\"taxonomy-term-reference-0\"><a href=\"/liter\" typeof=\"skos:Concept\" property=\"rdfs:label skos:prefLabel\" datatype=\"\">Тхыдэ</a></li></ul></div><div class=\"field field-name-body field-type-text-with-summary field-label-hidden\"><div class=\"field-items\"><div class=\"field-item even\" property=\"content:encoded\"><p><span style=\"font-size:18px\">Мы зэманым куэд тражыIыхь КъухьэпIэр пэрыуэншэу Америкэм и Штат Зэгуэтхэм я бжьым зэрыщIэтым. И унафэм зы мэскъалкIэ ебэкъуэну хуимыту. Ауэ ар апхуэдэу сыт щыгъуи щытакъым. Псоми щыщIидзар 1919 гъэм мэкъуауэгъуэм и 28-м Версаль щызэращIылIа мамыр зэгурыIуэныгъэм иужькIэщ. Япэ дунейпсо зауэм кърикIуахэр щагъэбелджыла а зэ1ущ1эм  щхьэкIэ франджы маршал Фош Фердинанд, Европэм щыIэ къару зэкъуэтхэм я Iэтащхьэм, ауан хэлъу жиIэгъащ: «Ар мамырыгъэ сытми! Зауэр илъэс тIощIкIэ игъэувыIа къудейщ». Сыту пэжыщэу къыщIэкIат а псалъэхэр!<br />\nНэхъапэхэми хуэдэу, щызэрызекъуар Европэрщ, арщхьэкIэ иджы зэрыжаIэщи, шатащхьэр тезыхар США-рщ. ПсынщIэу зызыужь къэралыщIэр хущIэкъурт дунейр экономикэ и лъэныкъуэкIэ зыIэщIиубыдэным. ИкIи ар абы къехъулIащ къаруушхуэ тримыгъэкIуадэу.<br />\n… 1910 гъэм Джорджия штатым щыIэ Джекилл курорт хытIыгу цIыкIум махуипщIкIэ щызэпсэлъащ американ къулеижьхэу Олдрич Нельсон, Гарбург Пол, Вандерлип Фрэнк Дэвидсон Гарри, Стронг Бенджамин сымэ. Ахэр зэгурыIуащ Федеральнэ резерв системэ (ФРС) зэтраухуэну. Мурадыр хуэгъэзат долларым къэралхэм зэдащI сатум къыщагъэсэбэп лъэпкъ ахъшэхэр IуигъэкIуэту бжьыпэр Iэрыгъэхьэным. Ар увын хуейт дунейм и щIыпIэ псоми щызекIуэ икIи лъэкIыныгъэшхуэ зыбгъэдэлъ тхылъымпIэу.  Доллару традзэнур зыхуэдизыр зыубзыхун хуейр уней банк нэхъ лъэрызехьэхэм я зэгухьэныгъэрт. Зи гугъу тщIы Iуэхум США-м и правительствэм къалэнышхуэ щигъэзэщIэнутэкъым. ФРС-м теухуа пэхуэщIэр 1913 гъэм и дыгъэгъазэм конгрессми сенатми щыпхагъэкIащ. Илъэс ныкъуэ дэкIыу Япэ дунейпсо зауэм щыщIидзам ФРС-р хуэхьэзыр хъуакIэт къыщIызэрагъэпэща мурадыр гъэзэщIэным яужь ихьэным.<br />\n Къэнэжыр ар къыщезэгъ щытыкIэ зэфIэувэнырт. Ар къыкъуэкIащ 1914 гъэм мэкъуауэгъуэм и 28-м серб националист Принцип Гаврило австр эрцгерцог Фердинадрэ абы и щхьэгъусэмрэ Сараевэ щиукIа иужь. Ауэ ар тегъэщIапIэ къудейт. Псори зыхущIэкъур къаугъэм Iэмал зэриIэкIэ нэхъ фейдэ нэхъыбэ къыхахынырт. Псом хуэмыдэу къытричыр Австриерт. Сербием къыдэщIу къэуващ зи мыIуэху зезыхуа Урысейр. Апхуэдэу лъэныкъуэкIэ щытакъым Инджылызымрэ Франджымрэ - ахэр хуэдзэлашхэрт нэмыцэбзэрыпсалъэ австрхэм къащхьэщыжа Германием. Арати, гуп-гуп зэрыгъэхъуащ, Япэ дунейпсо зауэр къэхъеящ.<br />\n Антантэм (Инджылызым, Франджым, Урысейм) къадэщIу США-р зауэм щыхыхьар 1917 гъэм мэлыжьыхьым и 6-рщ. Абы щыгъуэм Вашингтон хэхъуэшхуэ дыдэ къыхихакIэт екIуэкI зауэм. Американхэр абы щIыхыхьари ар езыхэр зэрыхуейм хуэдэу ирагъэухын папщIэт.<br />\nАхэращ зи Iуэху къикIари. 1914 гъэм США-м и мылъкуу нэгъуэщI къэралхэм щыIэр зэрыхъур доллар меларди 3,5-рэт, абы щыгъуэми европей къэралхэм я ахъшэу американ экономикэм доллар меларди 7,2-рэ хэлът. 1920 гъэм Версаль щекIуэкIа зэIущIэр иуха иужь сэтей къэхъуащ США-м и мылъкуу нэгъуэщI къэралхэм щыIэхэр доллар меларди 6,6-м зэрынэсар. США-м Европэм иригъашэ хьэпшыпхэм псори зэхэту доллар меларди 8 и уасэу къалъытэрт. Абы щыгъуэми, США-м и ныкъуэкъуэгъу инджылызхэм я зэфIэкIыр зауэм и зэманым хуэдитIым нэскIэ кIэрыхуат. Мыри гъэщIэгъуэнщ: 1914 гъэм ипэкIэ Британием и щIыхуэ куэд США-м телъу щытамэ, 1918 гъэм Лондон Вашингтон и щIыхуэу доллар мелард 4,1-рэ телъу къыщIидзыжат! Зауэм  европей къэралхэм я экономикэм и лъэр щIиудри, долларым </span><span style=\"font-size:18px\">IуигъэкIуэтащ</span><span style=\"font-size:18px\"> иджыри къэс щIыналъэхэр зэпызыщIэ валютэ нэхъыщхьэу къалъытэу щыта фунт стрелингыр. ФРС-р къызэрагъэпэщщ, долларыр мардэншэу къыщIагъэкIыну Iэмал ягъуэтри, американхэм зауэм щытекIуахэм (Франджымрэ Инджылызымрэ)  хагъэщIами (Германие) я дежи промышленностым и IэнатIэ псохэр къыщащэхун яхузэфIэкIащ.</span></p>\n<p><span style=\"font-size:18px\">Пэжщ, текIуахэри Iыхьэншэу къэнакъым. Инджылызми Франджыми, абыхэм къадэкIуэу Италиеми, Япониеми, нэхъ къэрал цIыкIухэми 1ыхьэ ялъысащ. АрщхьэкIэ яфыщIа Германиемрэ абы къуэтахэмрэ, апхуэдэу Октябрь революцэр щытекIуа Урысейм я сэбэп зыхэлъхэр хэутэн ящIащ. <br />\nМыбдеж щыжыIэн хуейщ Япэ дунейпсо зауэм щытекIуа къэралхэри, абы щыхагъэщIахэри мыарэзыуэ къызэрынар.<br />\nАбы къигъэлъагъуэрт, зэман дэкIмэ, лъэныкъуэхэр аргуэру зэрызэпэщIэувэнур. Ауэ США-р абы щхьэкIэ гузавэртэкъым: ар есат сыт хуэдэ щытыкIэми езым и фейдэ къыхихыфу. Нэхъыщхьэращи, Европэр экономикэ и лъэныкъуэкIэ и бжьым щIэувакIэт.<br />\n </span></p>\n<p> </p>\n</div></div></div><div class=\"field field-name-field-author field-type-text field-label-hidden\"><div class=\"field-items\"><div class=\"field-item even\">Махъшокъуэ Мухьэмэд.</div></div></div>", "pub_date": "Tue, 19 Dec 2023 15:07:23 +0000", "author": "operator"}
{"title": "Зыхуэмейм «гу  лъитэркъым»", "url": "https://apkbr.ru/node/9458", "description": "<div class=\"field field-name-field-rubrika field-type-taxonomy-term-reference field-label-hidden clearfix\"><ul class=\"links\"><li class=\"taxonomy-term-reference-0\"><a href=\"/liter\" typeof=\"skos:Concept\" property=\"rdfs:label skos:prefLabel\" datatype=\"\">Тхыдэ</a></li></ul></div><div class=\"field field-name-body field-type-text-with-summary field-label-hidden\"><div class=\"field-items\"><div class=\"field-item even\" property=\"content:encoded\"><p>    <strong>Спортым политик хэлъкъым  щыжаIэу щыта зэманыр блэкIащ. Зэгуэр къигъэзэжынуи къыщIэкIынщ, ауэ,  сыт хуэдэу щымытами, ар къыщыхъунур тщIэркъым. ЗэкIэ олимп зэщIэхъееныгъэм къыхагъэкIащ ди Урысейри абы къыкъуэт Белоруссиери. Иджы ди спортсменхэр олимп зэпеуэхэм хэт хъунукъым ди къэралым и цIэкIэ. Абыи къыщынэркъым: ятхын хуейщ УФ-м Украинэм щригъэкIуэкI зауэ Iуэху хахар дамыIыгъыу, ямыдэу. НэгъуэщIу жыпIэмэ, езыхэм я Хэкур бзаджащIэу къыщIрагъэдзын хуейщ. Арыншамэ, пыкIащ.</strong></p>\n<p> АтIэ аракъэ политикэ дыдэ хъужыр?! Абы щыгъуэми, иджырей Олимп джэгухэр зэтезыгъэувэжа франджы Кубертен Пьер  игъэуват зи гугъу тщIа зэщIэхъееныгъэр мамырыгъэмрэ къэралхэм я зэгурыIуэныгъэмрэ я джэлэсу, лъэпкъхэр, зи фэкIэ зэмыщхь цIыхухэр зэхуэзыгъадэ утыкуу увын хуейуэ. АрщхьэкIэ, ди жагъуэ зэрыхъунщи, ар а хабзэм къытекIащ, уеблэмэ, зэи тетакъым. Абы щыхьэт тохъуэ тхыдэр.</p>\n<p>…1936 гъэр фашист Германием и IутIыжыгъуэу къыщIэкIащ. Абы зэуэ олимпиадитI щекIуэкIащ: щIымахуэри гъэмахуэри. Телъыджэщ, ауэ Дунейсо  олимп комитетым хэтхэм ялъэгъуакъым» Берлин и гъунэгъуу «лэжьэн щыщIэзыдза Ориенобург нэмыцэIуэр  (концлагерыр).</p>\n<p>… Япэ дунейпсо зауэм Германиер къыхэкIыжат къагъэпудауэ икIи зэхафыщIауэ. Абы ахъшэшхуэ яритын хуейт а зауэм къыщытекIуахэм, IэщэкIэ зэщIэузэда къарухэр иIэ хъунутэкъым. АрщхьэкIэ къухьэпIэ мелардырыбжэхэм псынщIэу къызэфIигъэувэжащ. Инджылызымрэ США-мрэ тетыгъуэр щызыIыгъхэм къалъытэрт ар  езыхэр зытеплъэ мыхъу СССР-м занщIэу къыпэщIагъэувэфыну. Ахъшэ щысхьакъым, куэд худачыхащ. ИкIэм-икIэжым 1931 гъэм дзыхь хуащIащ зэуэ ОлимпиадитIри иригъэкIуэкIыну. ГъэщIэгъуэнщ, апхуэдэ щIыхь къалъысыным хущIэкъуа къэрал   куэдыкIейм Германиер зэрытрагъэкIуари. Ар апхуэдэу щIэхъуам и гугъу тщIынкъым, ауэ I933 гъэм мыбы властыр фашистхэм щаIэрыхьа иужь лъэпощхьэпо къыкъуэкIащ: лъэпкъ псохэр гъэкIуэдыным, зэхэгъэж щIыным хуэгъэпса нацист идеологиер олимп зэщIэхъееныгъэм и мурадхэм япэщIэувэрт. I935 гъэм и фокIадэм Берлин къищтакIэт журтхэмрэ цыджанхэмрэ я хуитыныгъэхэр хэзыутэ хабзэхэр. Политикэ, жылагъуэ лэжьакIуэ куэдыкIей къэуващ олимп джэгухэр абы щрагъэкIуэкIыну ямыдэу. Абыхэм зыдрагъэкIуу США-м, Инджылызым, Франджым, Чехословакием, Швецием жаIащ я спортсменхэр а зэхьзэхуэхэм зэрыхэмытынур.</p>\n<p>Пэжу, езы Гитлери япэщIыкIэ хуеятэкъым апхуэдэ «зэхэвэзэхэжьэхэм» мылъку тригъэкIуэдэну. Абы  фэрыщIыгъэ купщIэншэхэр зэи фIэфIакъым. Фигу къэдгъэкIыжынщи, 1942 гъэм и бжьыхьэм фашист нып ди Iуащхьэмахуэ и щыгум щыфIадзауэ щыжраIам къахуилъат: «Фэ фи къалэныр Iуащхьэхэм фыдэкIуеиныркъым, атIэ  Баку къэфщтэнырщ». АрщхьэкIэ Олимпиадэм пыщIа Iуэхум Германием и дежкIэ иIэну мыхьэнэр зыхуэдизыр и лэжьэгъухэм, псом хуэмыдэу Геббельс, гурагъэIуа иужь фюрерым  занщIэу зыкъызэщIиIэтащ.</p>\n<p>Мыарэзыхэр къыжьэдакъуащ. Дунейпсо олимп  комитетым              Берлин диIыгъащ. Абы и телъхьэу къэуващ Гитлер фIыуэ зыхущыт езы Кубертен Пьери. Олимпиадэхэр Германием щрагъэкIуэкIыу имыдэу  Комитетым щыщу зы къэувати, ар  хагъэкIри, псори я пIэ ирагъэзэгъащ. Берлин ягъэкIуа комиссэм «илъэгъуакъым» цIыхум и хуитыныгъэхэр пэзыубыд  гуэри. ИужькIэ я Iуэху еплъыкIэхэр яхъуэжащ ипэIуэкIэ зи гугъу тщIа къэралхэми. 1936 гъэм и мазаем Баварием и Альпхэм щекIуэкIа щIымахуэ Олимп джэгухэм къэрал 28-рэ хэтащ. Абы щытекIуащ Норвегиер. Германием етIуанэ увыпIэр иубыдащ. Ауэ ар щIэдзапIэ къудейщ.</p>\n<p> Ещанэ рейхым и унафэщIхэм яхузэфIэкI къагъэнакъым гъэмахуэ зэхьэзэхуэхэм ипэкIэ щыIэ апхуэдэ зэпеуэ псори дигуэн папщIэ. Гитлер занщIэу хигъэхъуащ абыхэм хухаха ахъшэм (маркэ мелуани 3-м и пIэкIэ мелуан 20!). Стадионхэр къагъэщIэрэщIащ, щIэхэр куэду яухуащ, зым тIысыпIэ мин 96-рэ иIэт. Ар мывэхэм къыхащIыкIат Пасэрей Римым щыIахэр уигу къагъэкIыжу.</p>\n<p>Фашист идеологием и Iэужь псори щIиуфащ,  гомосексулизмэр зымыдэ законым и къарур пIалъэкIэ ягъэувыIащ.. ШыщхьэуIу мазэм зэщIэцIууэу ягъэкъэбза Берлин щызэхуэсащ къэрал 49-м я спортсмен мини 4-м щIигъу, зэпеуэхэм еплъыну цIыху мелуани 4-м нэс. Германием къигъэува щIалэ, хъыджэбз 400-р  ятекIуащ   я ныкъуэкъуэгъухэм. АрщхьэкIэ зэкIэ къыхагъэщакъым нэмыцэхэр зыщыщу фашистхэм ябж арий лъэпкъыр. Нэмыцэ гупым хэтащ журтхэри.  Абыхэм ящыщ Майер Хелен дыжьын медаль къихьащ. Абдеж щиухащ и ехъулIэныгъэр:  олимпиадэм   и ужькIэ США-м Iэпхъуэн хуей  хъуащ, и адэшхуэр нэмыцэIуэм илIыхьащ…</p>\n<p> Езы Гитлери щIэщхъушхуэ къыщыщIащ: абы и Iэр иубыдын хуей хъуащ ХI Гъэмахуэ  олимпиадэм  и спортсмен нэхъыфу къалъыта,, жэнымкIэ дыщэ медали 4 къэзыхьа американ                  Оуэнс Джесси. Псори хъарзынэт, ар цIыху фIыцIэу щымытамэ.  ИужькIэ фюрерым и Iэхэр куэдрэ итхьэщIыжауэ жаIэ, ауэ, сыт хуэдэу щымытами, ар текIуахэр гъэпэжэным пыщIа Iуэхухэм афIэкIа хэтыжакъым.</p>\n<p> Олимп джэгухэр Берлин зыхьахэми, ахэр езыгъэкIуэкIахэми я мурадхэр къайхъулIащ: фашистхэр щынэ IэрыпIым хуэдэу Iэсэу, зэхэгъэж зымыщIу, хьэлэлу къыщIрагъэдзащ. Ахэр нэсри къэсыжауэ бзаджэнаджэ дыдэу зэрыщытыр наIуэ къыщыхъуар иужькIэщ.</p>\n<p> Абдежи белджылы  щыъуат спортымрэ политикэмрэ зэрызэпыщIари, нэгъуэщIу жыпIэмэ, я политикэ мурадхэр зрагъэхъулIэн  папщIэ япэрейр къызэрагъэсэбэпыр. КIуэ пэтми, а хабзэм нэхъри зрагъэужьащ: спортыр уващ ягу иримыхьхэм зэрытракъузэ, ахэр дунейпсо утыкум зэрырагъэкI Iэщэу. Украинэм щекIуэкIхэр къагъэсэбэпу Урысейр  Олимпиадэхэмрэ нэгъуэщI дунейпсо зэпеуэхэмрэ зэрыпагъэкIам къигъэлъэгъуащ иджырей МОК-р КъухьэпIэм и жыIэм быдэу  зэрыщIэтыр. Абы теухуауэ куэд пхужыIэнущ, ауэ зы щапхъэ закъуэри ирикъунущ пэжыр сэтей къэпщIын  папщIэ: мы зэманым ди нэгу щIокI Израилым лажьэ зимыIэ цIыху мамырхэм ялъ гущIэгъуншэу зэригъажэр. ЦIыхубз, сабий, лIыжь-фызыжь минхэр хэкIуэдакIэщ, ауэ Тель-Авив увыIэну и мурадкъым. Абы щыгъуэми апхуэдиз лей зезыхьэр Iумпэм щIыны, олимп зэщIэхъееныгъэм  хэгъэкIын Iуэху гуэри зэрахуэркъым. Псори гурыIуэгъуэщ: Израилыр Вашингтон и ныбжьэгъуфIщ, и жыIэми щIэтщ Дунейпсо  олимп комитетым хуэдэ дыдэу. </p>\n<p>                     Шал Мухьэмэд.            </p>\n<p>                   </p>\n</div></div></div>", "pub_date": "Mon, 11 Dec 2023 14:22:01 +0000", "author": "operator"}
{"title": "Зэманым къелар", "url": "https://apkbr.ru/node/9420", "description": "<div class=\"field field-name-field-rubrika field-type-taxonomy-term-reference field-label-hidden clearfix\"><ul class=\"links\"><li class=\"taxonomy-term-reference-0\"><a href=\"/liter\" typeof=\"skos:Concept\" property=\"rdfs:label skos:prefLabel\" datatype=\"\">Тхыдэ</a></li></ul></div><div class=\"field field-name-body field-type-text-with-summary field-label-hidden\"><div class=\"field-items\"><div class=\"field-item even\" property=\"content:encoded\"><p><strong>Адыгэхэр къызытехъукIыжауэ ялъытэ хьэтхэм къызэранэкIащ хьэлэрытх тхыгъэ гуэрхэр, ауэ абыхэм зыри къеджэфакъым иджыри къэс: илъэс минищрэ щитIрэ и пэкIэ лъэлъэжащ хьэтхэм я къэралыгъуэр, я бзэри Iужакъым абы лъандэрэ. Тхыбзэ яIауэ хуагъэфащэ пасэрей адыгэ лъэпкъхэм ящыщ зым – синдхэм, ауэ абыхэм къызэранэкIауэ зы тхыгъэ кIапи къелакъым зэманым, псалъэ закъуэтIакъуэ фIэкIа (мывэ сынхэм, кхъуэщынхэм, къинэмыщI пасэрей хьэпшып гуэрхэм къытенауэ).</strong></p>\n<p>Илъэс минрэ щитхурэ и пэкIэ хасэгъа ЯтIэгъуэ сыным (Дау и къуэхэм я сынкIэ зэджэм) и щIыфэм алыдж хьэрфкIэ тхауэ тет тхыгъэм адыгэбзэкIэ къеджэ щIэныгъэлI щыIэщ; апхуэдэ тхыгъэ гуэрхэм ущрохьэлIэ адыгэ лъахэм курыт лIэщIыгъуэхэм иращIыхьауэ щыта члисэхэм я блынхэм. НэгъуэщI тхыгъэ кIапэлъапэ гуэрхэри щыхьэт тохъуэ адыгэхэм тхыбзэ зэрагъэпэщыфауэ (е абы пыхьауэ) зэрыщытам, апхуэдэ тхыгъэ гуэрхэр (XVI - XVIII лIэщIыгъуэхэм къащIэнауэ) къахутащ щIэныгъэлI цIэрыIуэ зыбжанэм – Лавров, Турчанинов сымэ, нэгъуэщIхэми.</p>\n<p>А псор щыхьэт зытехъуэр зыщ: ижь-ижьыж лъандэрэ щIэкъуащ адыгэхэр тхыбзэ зэрызэрагъэпэщыным, абы и мыхьэнэр пасэу къагурыIуауэ зэрыщытами шэч хэлъкъым. Адыгэхэм ар нэхъри зэхащIыкI щыхъуар, псори зэрыщыгъуазэщи, XIX лIэщIыгъуэр къихьа нэужьщ. Псэуху, Нэгумэ Шорэ лъэпкъым тхыбзэ хузэгъэпэщыным, щIэблэр щIэныгъэм къыщIэгъэтэджэным хуэлэжьащ. Шорэ и зэманым е нэхъ иужьыIуэкIэ щIэныгъэлI, тхакIуэ, узэщIакIуэ куэди пылъащ адыгэхэм тхыбзэ яхузэгъэпэщыным, ахэр щIэныгъэм и гъуэгум тешэным.</p>\n<p>Хъан-Джэрий щыхьэт тохъуэ шапсыгъ ефэнды ЩэрэлIокъуэ Мыхьэмэт адыгэбзэм и алфавит зэхилъхьауэ зэрыщытам; щыгъуазэхэм зэрытхыжамкIэ, ЩэрэлIокъуэ Мыхьэмэт (Наутокъу) усакIуэшхуэуи щытащ, ауэ, ди жагъуэ зэрыхъущи, абы и зы усэ фIэкIа къэсакъым ди деж, ари урысыбзэкIэ зэдзэкIауэ. Езы Хъан-Джэрии зэхилъхьащ адыгэбзэм и алфавит, абыкIэ итхыжауэ щытащ адыгэ хъыбарыжь куэд (ахэр къэсакъым ди зэманым, къэсами, дэхуэхауэ, дунейм къытехьэжакъым иджыри къэс).</p>\n<p>1853 гъэм къыдэкIащ япэ адыгэ тхылъыр – Бырсей Умар и Iэдакъэ къыщIэкIар. ХьэтIохъущокъуэ Къазий и тхылъхэр 1864 - 1865 гъэхэм Тифлис къыщыдэкIащ, езым зэхилъхьа алфавитымкIэ тедзауэ. Бырсей Умаррэ ХьэтIохъущокъуэ Къазийрэ зэхалъхьа адыгэ алфавитхэмкIэ адыгэбзэр джын яублауэ щытащ щIэблэм, а Iуэхум зимыубгъущами. Бырсей Умар, ХьэтIохъущокъуэ Къазий сымэ я ужькIэ дунейм къытехьащ нэгъуэщI адыгэ алыфбей зыбжани, урыс, хьэрып хьэрфхэр лъабжьэ яхуэхъуауэ. Апхуэдэ алфавитхэмкIэ дунейм къытехьащ тхылъ цIыкIу зыбжанэ, ауэ абыхэми зэрызаубгъуа щыIэкъым.</p>\n<p>Нэхъ цIэрыIуэ хъуауэ щытащ Къэбэрдейм и кIуэцIкIэ Цагъуэ Нурийрэ Дым Iэдэмрэ къыдагъэкIа тхылъхэмрэ «Адыгэ макъ» газетымрэ. Зэхэубла зэрыхъу лъандэрэ зыужьыныгъэшхуэ игъуэтащ адыгэ тхыбзэм – абы шэч хэлъкъым. Нобэрей ди бзэмкIэ къэпIуэтэфынущ гупсысэм я нэхъ куур – абы щыхьэт тохъуэ ди тхакIуэхэм я Iэдакъэ къыщIэкIа тхыгъэхэм я фIыпIэр. Ауэ абыкIэ укъызэтеувыIэ хъунукъым – махуэ къэси заужьын хуейщ бзэми тхыбзэми, арыншамэ ахэр гуащIэмащIэ мыхъункIэ Iэмал иIэкъым, я пIэм иуджыхьурэ.</p>\n<p>Бзэми тхыбзэми заужьынукъым, ахэр къыщагъэсэбэп IэнатIэхэр мащIэ хъумэ. Анэдэлъхубзэм дежкIэ нэхъ удынышхуэ дыдэхэм ящыщщ ар. Бзэм зыщиужьынури пщIэ щиIэнури абы лъэпкъым дежкIэ мыхьэнэ ин дыдэ зэриIэр цIыхум къагурыIуэмэщ. Зэи тщыремыгъупщэ: бзэм пщIэ имыIэж хъумэ, абы и гъуэгур егъэзыхыгъуэ хъуауэ аращ – адэкIэ къыпэплъэр гурыIуэгъуэщ… Дэтхэнэ бзэми гъуэгуанэшхуэ зэпеч, а гъуэгур здикIум, бзэр лъэпощхьэпо Iэджэм IууэнкIэ мэхъу – адыгэбзэми и нэгу щIэкIащ ар, нэгъуэщIыбзэхэр къыщытегуплIи къэхъуащ, я жьауэм щIэхуэурэ. Ар дяпэкIэ къэмыхъун щхьэкIэ, псори дыхуэсакъын хуейщ ди бзэм – абы иритхэхэри ирипсалъэхэри.</p>\n<p>Бзэм псалъэщIэ къимыгъэщIыжыф хъуамэ, абы хамэбзэр къытегуплIауэ аращ. Ди бзэм псалъэщIэ куэд къигъэщIын хузэфIэкIащ иужьрей илъэсхэм, жьы хъуауэ ялъытэ псалъэ гуэрхэми псэщIэ къахыхьэжауэ, я мыхьэнэм зиубгъуауэ урохьэлIэри, ар узыщыгуфIыкIын хуей Iуэхущ. НэгъуэщI зыми гу лъытапхъэщ. Иужьрей илъэсхэм жаIэуи ятхыуи ущрихьэлIэ щыIэщ: адыгэ псоми ди зэхуэдэ зы литературэбзэ къэдгъэщIын хуейщ, ди бзэхэр зэхэлъхьауэ. Ар пхузэфIэмыкIын Iуэхущ: бзитI (е нэхъыбэ) зэхалъхьэурэ, зы бзэ къагъэщI хабзэкъым. АбыкIэ ди щхьэр къэдгъэпцIэж нэхърэ нэхъ щхьэпэщ, зы бзэм хуэчэм псалъэхэр адрей бзэм къыхэтхыурэ къэдгъэсэбэпмэ.</p>\n<p>Къэбэрдейхэми кIахэ адыгейхэми я бзэм (я тхыбзэм) къыщагъэсэбэп хъун псалъэ дыгъэл куэд хэбгъуэтэнущ ди бзэхэм я диалектхэм – апхуэдэ хэхъуапIэ зэрыщыIэм зыми гу лъыттэркъым. Къэбэрдейхэм ди бзэм куэд дыдэрэ къыщыдгъэсэбэп «пщащэ» псалъэр ЩоджэнцIыкIу Алий къызыхихар (къыщигъуэтыжар!) беслъэней диалектырщ – ар щапхъэ тхуэхъун хуейщ. Ди алфавитым папщIэ. Ар зэхъуэкIын хуейуэ жаIэ куэдым. «Хьэрф зэгуэтхэр тхузэгъащIэркъым, дагъэлъэпэрапэ, къыдохьэлъэкI», – апхуэдэ псалъэмакъ зэхыбох Iэджэрэ. Ди алфавитым лажьэ иIэкъым, ар зэзымыгъэщIэфыр щхьэхынэмрэ зи анэдэлъхубзэр къызыфIэмыIуэхумрэщ. Я алфавитыр «езыгъэфIэкIуэн» щIэныгъэлI я мащIэ хъункъым инджылызыбзэм ирипсалъэ лъэпкъхэм, ауэ абы зыри пыхьэркъым, алфавитым уриджэгу зэрымыхъунур къагуроIуэри. Китай алфавитым и гугъу тщIыххэнкъым: сабий ныбжьым иту щIадзэри, жьы хухъу яхузэгъащIэ къудейщ китайхэм я тхыбзэр, итIани ар «ирагъэфIэкIуэн» Iуэху зэрахуэркъым. Абыхэм еплъытмэ, ди алфавитым лажьэ иIэкъым, абыкIэ утхэнми уеджэнми гугъуехь лъэпкъ пылъкъым. Илъэс мин Iэджэм япсыхьауэ нобэрей щIэблэм деж къэсащ адыгэбзэр. Ди тхыбзэм ныбжьышхуэ зэримыIэр къэплъытэмэ, и къару илъыгъуэщ хужыпIэ хъунущ. Аращ жаIэ хабзэр илъэсищэм куэдкIэ щIимыгъуа тхыбзэм щхьэкIэ. Адыгэ тхыбзэм гъуэгу кIыхь зэрикIуфын гуащIэ бгъэдэлъщ, абы шэч къыщIытетхьэн щыIэкъым.</p>\n</div></div></div>", "pub_date": "Sat, 09 Dec 2023 13:00:58 +0000", "author": "operator"}
{"title": "Iэдииху чэщанэм и къалэжь", "url": "https://apkbr.ru/node/9414", "description": "<div class=\"field field-name-field-rubrika field-type-taxonomy-term-reference field-label-hidden clearfix\"><ul class=\"links\"><li class=\"taxonomy-term-reference-0\"><a href=\"/liter\" typeof=\"skos:Concept\" property=\"rdfs:label skos:prefLabel\" datatype=\"\">Тхыдэ</a></li></ul></div><div class=\"field field-name-field-image field-type-image field-label-hidden\"><div class=\"field-items\"><div class=\"field-item even\" rel=\"og:image rdfs:seeAlso\" resource=\"https://apkbr.ru/sites/apkbr.ru/files/styles/large/public/field/image/0902_18.jpg?itok=Q0EMJLVS\"><img typeof=\"foaf:Image\" src=\"https://apkbr.ru/sites/apkbr.ru/files/styles/large/public/field/image/0902_18.jpg?itok=Q0EMJLVS\" width=\"480\" height=\"270\" alt=\"\" /></div></div></div><div class=\"field field-name-body field-type-text-with-summary field-label-hidden\"><div class=\"field-items\"><div class=\"field-item even\" property=\"content:encoded\"><p><strong>           </strong></p>\n<p><strong>Инжыдж и нэпкъ лъагэм илъэс щэ бжыгъэхэр и ныбжьу къытетщ Iэдииху чэщанэр. Хъыбарыжьу абы къыкIэлъекIуэкIыр пхуэбжынкъым. Зэхэпхынущ Iэдииху тхьэIухудым, губжьым къыхихыу, и щхьэгъусэр кIуэдыпIэм зэрыхуишар, уагъэлъагъунущ зэман жыжьэм лъэмыж хъыринэ здиIа нэпкъыр, уеблэмэ а лъэмыжыр зэпхауэ щыта гъущI пкъоми убгъэдашэнущ.</strong></p>\n<p>Нэхъ псалъэгъуафIэхэм, къаймыхьэлъэкIыу, ухуашэнущ Инжыджышхуэ нэс кIуэцIрыкI бгъуэнщIагъым, абы тегушхуэу щIыхьахэми я цIэ къыбжаIэфынущ. ИкIэм-икIэжым, дыщэ здыщIэлъа е шу зэгъэпэща гуэрым и хьэдэ къыщагъуэта щIыпIэ гуэрхэми я гугъу къыпхуащIынущ.</p>\n<p>Ауэ иджыри къыздэсым зыми и жьэ къыжьэдэмыкIа щыIэщ: а нэпкъ дыдэм, Iэдииху и чэщанэм деж, илъэс мин ипэкIэ къалэ зэрыщыIар, абы и щыхьэту нобэми быдапIэ блынхэр, унэ лъабжьэхэр, кхъэхалъэхэр къызэрынар…</p>\n<p>Къалэм и тIыгъэр къыщагъуэтар 1949 гъэращ, Шэрджэс областу а лъэхъэнэм щытам и музейм и IэщIагъэлIхэм археологие экспедицэ а щIыпIэм щрагъэкIуэкI пэтрэ. ТIыгъэр здыхуэзэр Iэдииху и чэщанэмрэ Инжыджрэ я зэхуакум иIэ щIы нэщI хэIэтыкIарщ. Ари Iыхьищу зэпэгуэшауэ щытщ.</p>\n<p>ИлъэситI нэхъ дэмыкIыу, музейм и лэжьакIуэхэм къалэр къатIэщIын щIадзат. Япэ Iыхьэм къыщагъуэтащ мывэрэ сэхупскIэ зэтелъхьа чыристэн члисэ. Блынхэр джафэу ящ, сэхуи етыжащ, и лъэгур мывэ пIащIэкIэ къищIыкIащ. Мыбы къыщагъуэта чыристэн жорым хуэдэхэр ди лъэхъэнэм и X-XII лIэщIыгъуэм зэрахьэу щытам ещхьти, абы къыдабжу щIадзащ мы члисэм и ныбжьри.</p>\n<p>Члисэм и хъуреягъыр, ищхьэкIи зэрыщыжытIащи, кхъэт. Кхъэлэгъунэ зэвхэр къыр мывэр къраудурэ ящIат, ябгъухэмкIэ мывэ Iутыжу.</p>\n<p>Къыщахута гъэм щегъэжьауэ 1952 гъэ пщIондэ бгытIу (бгым пхаугъуэныкIауэ) къахутам, псори зэхэту, метр зэбгъузэнатIэ 460-рэ яубыд. КъыщIатIыкIащ псэупIэ унэхэр, IуэхущIапIэ пэш, гъавэ щахъумэ мащэхэр, къалэр къызэраухъуреихьа блыныр, хьэпшып зэмылIэужьыгъуэхэр.</p>\n<p>Шэч хэмылъу, къалэм пасэ лъэхъэнэм насыпыншагъэ гуэр къыщыхъуащ. Мывэ унэшхуэу Инжыдж бжьэпэм щхьэщытым мафIэ лъэужьу къытенари абы и щыхьэту къыщIэкIынущ.</p>\n<p>Нэхъ кIасэ лъэхъэнэм, нэрылъагъуу чыристэн диныр тепщэ щыхъуам (X-XIV лIэщIыгъуэхэм), къалэм и псэукIэми абы щIэупщIэ нэхъ щызиIэ IэщIагъэхэми захъуэж, Iэщу зэрахуэр нэхъ мащIэ мэхъу, гъавэхэкIым нэхъ зрат. Абы и щыхьэтщ щхьэл мывэхэр, мывэ гухъухэр, убалъэхэр. ГъэщIэгъуэнщ унэхэр зэрызэтралъхьэ щIыкIэри: мывэхэр сэхупскIэ зэтрагъэжыхьыртэкъым, зэрыгъущэу зэтралъхьэрт. Апхуэдэмэ, быдапIэ блынхэр нэхъ Iув, къэзыухъуреихь тIыгъэхэр нэхъ куу мэхъу.</p>\n<p>Ауэ щыхъукIи, къалэм щекIуэкI гъащIэр нэхъ шынагъуэ хъуауэ арат,  бийр къызэрытеуэным сытым щыгъуи пэплъэу. ЦIыху бжыгъэми хэщIат, къалэм и кIуэдыжыгъуэр благъэ къызэрыхъуам и нэщэнэу… ЗэрыхуагъэфащэмкIэ, XIV лIэщIыгъуэм къалэм зыри къыхэнэжакъым.</p>\n<p>Сыту пIэрэт цIыхухэр я щIым изыхур? Дауи, нэгъуэщI цIыхухэрат. Адыгэ куейм къина фэеплъхэм шэч зэрыуагъэщIымкIэ, Инжыдж Iуфэм адрей адыгэ лъэпкъхэр къихьэу мыбы исахэр нэхъ бгы щIыпIэм е къуэкIыпIэ лъэныкъуэмкIэ Iэпхъуэн хуей хъуауэ аращ.</p>\n<p>НобэкIэ къэтхутахэм аращ къыджаIэр. Хэт ищIэрэ, дяпэкIэ къытпэщылъ къэхутэныгъэхэм щIэ гуэр къыджаIэу, ди гукъэкIхэр дагъэхъуэжынкIи хъунщ.</p>\n<p><strong>МИНАЕВЭ Татьянэ,</strong></p>\n<p><strong>тхыдэ щIэныгъэхэмкIэ кандидат, археолог, педагог. Черкесск.  </strong></p>\n</div></div></div>", "pub_date": "Sat, 09 Dec 2023 10:44:43 +0000", "author": "operator"}
{"title": "Бэрокъуэ хахуэм и уэрэд", "url": "https://apkbr.ru/node/9387", "description": "<div class=\"field field-name-field-rubrika field-type-taxonomy-term-reference field-label-hidden clearfix\"><ul class=\"links\"><li class=\"taxonomy-term-reference-0\"><a href=\"/liter\" typeof=\"skos:Concept\" property=\"rdfs:label skos:prefLabel\" datatype=\"\">Тхыдэ</a></li></ul></div><div class=\"field field-name-body field-type-text-with-summary field-label-hidden\"><div class=\"field-items\"><div class=\"field-item even\" property=\"content:encoded\"><p>Куэбжэм зы къэзакъ офицеррэ зы адыгэ уэркърэ къыдэкIащ. Офицерым и псалъэр адыгэ уэркъым (къэзакъыдзэм хыхьауэ яхэтт ар) тэрмэш къахуищIащ: «Фи Iэщэр къэвгъэтIылърэ зыкъэфтмэ, зыри къыващIэнукъым, хъунщIакIуэ фыкъежьами, фи щхьэ псэууэ фаутIыпщыжынущ. Фи щхьэр афIэкIа зэрывмыхъумэжыфынур фолъагъу, зыкъэвмытын мурад фщIымэ, гуэщым мафIэ щIэддзэнщи, дыфхэуэурэ фызэтедукIэнщ». <br />\nПщыкъуий жэуап яритащ: «Фи деж хъунщIакIуэ дыкъэкIуар пэжмэ, фэри ди деж хъунщIакIуэ фызэрынакIуэри пэжщ. Фэ дзэшхуэ фызэрогъэхъури фынытхохьэ, топи нывошажьэ, ди зы цIыху къэс сэлэтипщI къыдывоутIыпщ, фэ фи цIыхуипщIым ди зы цIыхущ пэувыр. Сабий хуэдэ, ди Iэщэр хыфIэддзэу ди щхьэр зэрыфхуэдмыгъэтIылъынур фIыуэ фощIэ. Ди Iэщэр къызыкIэрыфхынур ди хьэдэхэращ. Тхьэм фи IэмыщIэ дызэрырилъхьари дызэрызэтевукIэфынури дощIэ дэ. Дэ дымащIэщ, фэ мин фызэрыгъэхъуащ. СыткIэ къыфщхьэпэн ди хьэдэр, дызэтевукIэмэ? Фэри фхэдукIыкIынуIащ. Ди лъэпкъым дилъ ящIэжынущ. ДывутIыпщыжи, ар нэхъыфIщ фи дежкIэ. ЩхьэщэхужыпщIэр къыджефIэ. Сэ сыкъулейкъым, ауэ си лъэпкъыр къыскъуэувэнущ. Си щIалэ нэхъыщIэр шэсу къыфхузогъанэ». <br />\nКъэзакъ офицерымрэ къумалымрэ IукIыжри, щIэх дыдэ къагъэзэжащ. Тэрмэшым жиIащ: «Узыщымыгугъыным ущогугъ, Бэрокъуэ и къуэ. Урысхэр еувэлIэнукъым уи псалъэм. Лей мащIэ щызепхьакъым уэ, дыгъужьыжь, Псыжь адрыщI. Къапхъэным удэхуакIэщ, уаутIыпщыжыным ущымыгугъ. Акъыл уиIэмэ, зыкъэптынщ. Зыкъыумытрэ – кхъуэпIащэ хуэдэ мафIэм упэрагъэлъэдэнурэ уагъэлынцIынущ». А псалъэм къигъэчащ лIыжьыр: фочыр триубыдэри, уэркъым и куэпкъ ижьыр игъэщэщащ. «Тхьэм и нэлатыр къыптихуэ, кхъуэ цIапIэ, – щIэкIиящ лIыжьыр тэрмэшым. – Зи жьакIэ тхъуа уи лъэпкъэгъум псалъэ фIейкIэ уещащ. Уи пIэ уизукIыхьынт, ауэ ар пхуэфащэкъым уэ. Уи щхьэ зэрыхьщ, псэу, ауэ къумалыпщIэ къыпхуэлэжьынукъым дяпэкIэ». Офицерыр Iужыжащ; тэрмэшыр, хьэлъакъуиплI зищIри, къыхэкъугъыкI защIэурэ, Iупщыжащ, лъыр къыпыжу. Шэр къытракIутэн щIадзэжащ. Гуэщыжьым и блынхэр гъуанэпщIанэ ящIащ къэзакъышэм; мыдрейхэми щIачэркъым – я шэр зрагъэпщам фIэкIыркъым. Зы сыхьэтым щы къаукIащ къэзакъхэм, блыр уIэгъэ къащIащ. УIэгъэ хъуат лIыжьри. И щхьэр фIеудыж лIыжьым, и гум къыщIитхъыр къызэраукIынуркъым – и къуэхэмрэ и къуэрылъхухэмрэ укIыпIэ къызэрыришарщ. «Ди адэ, – жиIащ лIыжьым и къуэ нэхъыжьым, Зэчрей зи цIэм, – ди щхьэр тхухэхынущ». <br />\n«Дауэ?» – лIыжьыр и къуэм еплъащ. «Дэ дакъыхуэгъани, уэ кIуэж. Дэ я IэмыщIэ зитлъхьэмэ, уэ зыр уаутIыпщыжынщ. Зи напэ текIынур уэракъым, дэращ. Бэрокъуэр зымыцIыху адыгэ щыIэкъым: щхьэщэхужыпщIэ къэпхьынщи, дыпшэжынщ. Уи щхьэр зыфIумыудыж: уэ лажьэ уиIэкъым, Тхьэм иухат апхуэдэу хъун хуейуэ». ЛIыжьым и щхьэр игъэсысащ: «Урысхэм саутIыпщыжынукъым сэ – ялъ куэдыIуэ стелъщ. Къумалри уIэгъэ сщIащи, къыдэпсэлъэн ядэжынукъым». <br />\n«Сэ сыкIуэнщ, сэ сеплъынщ, – жиIащ Зэчрей. – Урысыбзэ тIэкIу сощIэ». «Зы псалъэ къыбжьэдэмыкI щIыкIэ уаукIынщ», – идакъым лIыжьым. «СаукIынкIи хъунщ, – жиIащ Зэчрей. – СымыкIуэми, саукIынущ – тIум щыгъуэми зыкъэ?». «КIуэ-тIэ, Тхьэм укъихъумэ», – жери лIыжьыр къызэфIэуващ. <br />\nШэр нэхъ мащIэ щыхъум, Зэчрей гуоуащ: «Зыгуэр фыкъызбгъэдыхьэ, сынывэпсэлъэнущи!». «Уэ къыщIэкI, дзыхь фхуэтщIыркъым», – къыжраIащ Зэчрей. Фочыр и дамэм трилъхьэри, Зэчрей гуэщым щIэкIащ, бжыхьым бгъэдыхьэри, яжриIащ: «Ди адэмрэ ди шынэхъыщIэмрэ футIыпщыж. Ди адэр Псыжь зэпрыкIыжмэ, ди шынэхъыщIэм къигъэзэжынурэ, псоми Iэщэр дгъэтIылъынущ. Армырамэ, ди псэр ттын мурад тщIащ». <br />\nУрыс офицер хэкIуэтар – ара хъунт я унафэщIыр – арэзы хъуа хуэдэт абыкIэ. Зэчрей къигъэзэжри, и адэр гуэщым къыщIишащ. ЛIыжьым и фочыр дохъутейм ирилъхьащ, и къуэ нэхъыщIэр зыщIигъури ежьащ, бжыхьым нэмыс щIыкIэ шэр къытракIутэри, лIыжьыр джэлащ. ЩIалий къыщIэцIэфтащ гуэщым. Къэзакъхэри сэлэтхэри къатезэрыгуэри, плIыр абдежым къыщаукIащ, тхум лIыжьым и хьэдэр гуэщым нахьэсын яхузэфIэкIащ. <br />\nПсэууэ тху фIэкI къызэрымынар ялъэгъуарэ пэт, къебгъэрыкIуэн къракуакъым, къуэгъэнапIэм къыкъуэукIыурэ шэр къытракIутэ мыхъумэ. Псэууэ къэнахэр уIэгъэт, лъы защIэт. Заул дэкIри, фоч уэ макъыр зэпыуащ. Аргуэру зы заул дэкIыжри, гуэщыжьым мафIэр къыжьэхэлыдащ: топкIэ къеуащ. <br />\nТопышэм къелар Зэчрейрэ и къуэмрэщ. Зэчрейрэ и къуэмрэ, я Iэ ижьымкIэ сэшхуэр, я Iэ сэмэгумкIэ фоч кIэщIыр яубыдри, топымкIэ задзащ. Шэр къателъэлъащ зэадэзэкъуэм. Топым нэмыс щIыкIэ Зэчрей джэлащ, и къуэр топым нэсауэ къаукIащ. УIэгъэ хьэлъэ хъуами, Зэчрей и псэр пытт. Екатеринодар къашэри, дохутырхэм кърагъэлащ Зэчрей, иужьым къакIэщIэкIуэсыкIыжын хузэфIэкIащ. <br />\nИ адэмрэ и къуэшхэмрэ зэрыкIуэда щIыкIэм и хъыбар и лъэпкъэгъухэм къахуихьыжащ Зэчрей. ДжэгуакIуэхэм уэрэд хуаусащ Бэрокъуэ хахуэм; абы и хъыбарыр сэ къызжезыIэжар мафIэм псэууэ къыхэкIыжа и къуэ закъуэрщ», - етхыж Лапинский Теофил. </p>\n<p> </p>\n</div></div></div>", "pub_date": "Wed, 06 Dec 2023 11:11:15 +0000", "author": "operator"}
{"title": "Сыбыр гъуэгуанэр", "url": "https://apkbr.ru/node/9384", "description": "<div class=\"field field-name-field-rubrika field-type-taxonomy-term-reference field-label-hidden clearfix\"><ul class=\"links\"><li class=\"taxonomy-term-reference-0\"><a href=\"/liter\" typeof=\"skos:Concept\" property=\"rdfs:label skos:prefLabel\" datatype=\"\">Тхыдэ</a></li></ul></div><div class=\"field field-name-body field-type-text-with-summary field-label-hidden\"><div class=\"field-items\"><div class=\"field-item even\" property=\"content:encoded\"><p>Мы гъэм илъэс 90 ирокъу ди къэралым щекIуэкIа политикэ зэхэзехуэныр. Абы цIыху мелуан бжыгъэ, лъэпкъ пщIы бжыгъэ текIуэдащ. А политикэ щхьэлым зэхихьэжахэм яхэхуащ Черкес автоном областым ирашу, Сыбыр щIыналъэм къыщыхута унагъуэхэр, лъэпкъхэр…<br />\n Мы Iуэхум и фэеплъу адыгэхэмрэ абазэхэмрэ я лIыкIуэ гуп ди лъэпкъэгъухэм якIуа гъуэгум техьащ.<br />\nФэеплъ зекIуэм хэтащ абы и къызэгъэпэщакIуэ гупым и пашэ, КъШР-м и ЦIыхубэ ЗэIущIэм (Парламентым) и депутат Быж Исмел, «ЧЗРТИ» АО-м и генеральнэ унафэщIым и чэнджэщэгъу Лъэбышэ Радион, «Черкес хэку» газетым и редактор нэхъыщхьэ Абидокъуэ Люсанэ, КъШР-м и ЦIыхубэ ЗэIущIэм (Парламентым) и тхьэмадэм и къуэдзэ Ечзэч Мусэ и дэIэпыкъуэгъу ТэкIушынэ Щэмил сымэ. Абы теухуа и гукъэкIыжхэр етхыж Абидокъуэ Люсанэ. <br />\n«Политикэ зэхэзехуэн ящIу зи хэку зрагъэбгына ди лъэпкъэгъухэр зрикIуа гъуэгум дытехьэнымкIэ жэрдэмыр къыхэзылъхьауэ щытар зи хьэдрыхэ фIы хъун ТэкIушынэ Николайщ. <br />\nЗи гугъу тщIы зекIуэм хэтахэр гъуэгу дыщытехьащ Невинномысск къалэм фокIадэм и 28-м, фIыщэу зэгъэпэща «Кисловодск-Новокузнецк» мафIэгумкIэ. Омск къалэм жэпуэгъуэм и 1-м дынэсын хуейт. Зэрыхъуари аращ. Жэщищ-махуищ дэкIри, декIуэлIащ Сыбырым и къалэшхуэхэм язым.<br />\nСогъэзэж хэкум ирахуахэм я гукъэкIыжхэмкIэ. Апхуэдэти, 1933 гъэ жыжьэхэм зи хэку зрагъэбгынэ лъэпкъ, цIыху насыпыншэхэр зрагуэша хьэпшып вагоныжьхэр гъуэгу тетат мазэрэ ныкъуэрэ хуэдизкIэ. ИкIи КъухьэпIэ-Сыбыр хэгъэгум нахусащ хуабэфI хъуауэ, мэкъуауэгъуэм ипэм.<br />\nОмск къалэм мафIэгум дыкъызэрикIыу къыщытпежьа, хьэщIагъэ лъапIэ къыдэзыха сыбырдэсхэм псым тет транспортым - баржэмрэ абы кIэщIэрыIэ кхъухь цIыкIумрэ - драшэлIащ.<br />\nАргуэрыжьу согъэзэж ди лъэпкъэгъухэр псымкIэ зэрызекIуа транспортым и щытыкIамкIэ… Гъаблэмрэ узыфэхэмрэ зэтригъалIэ насыпыншэхэр зракуда баржэр тхьэмахуэ бжыгъэкIэ Иртыш псым ирикIуат, гъуэгум хэщIыныгъэшхуэхэр щагъуэту… <br />\nАбыхэм яхуэмыдэу, дэ Тарэ къалэм дызэрынэса баржэр зыхуей хуэзат, абы я щхьэжт кхъухьым и экипажыр. <br />\nСыбырыпсым дыздытетым ди нэгу щIэкIа дахагъэмрэ абы узэрыдихьэхымрэ псалъэкIэ къыпхуэIуэтэнукъым. Дызэрыс кхъухьым сыхьэтым километри 10 - 11-т икIур. Абы къыхэкIыуи, дыкъэзыухъуреихь щIыуэпсым и теплъэр гумрэ псэмрэ ехуэбылIэху деплъыну Iэмал диIэт. Ди нэгу щIэкIырт сэмэгумкIи ижьымкIи къэдгъанэ жылагъуэхэр, къуажэ хэкIуэдэжахэр е цIыху гуэрхэр къызыдэнахэр. Я нэхъыбэм ныбжьышхуэ яIэт. Сегупсыст зи хэку зрагъэбгына ди лъэпкъэгъу тхьэмыщкIэхэми псым тету а жылагъуэхэр зэралъэгъуам…<br />\nМыгузавэу, хуэм дыдэу мэкIуатэ, и гъуэгур хегъэщI дызэрыс кхъухь цIыкIум. Iэмал диIэщ дыкъэзыухъуреихь щIыуэпсым и дахагъэм набдзэгубдзаплъэу дыхэплъэну… Пэжщ, узыIэпимышэнкIэ къанэкъым сыбыр щIыуэпсым. Дытезашэркъым кIэи пэи зимыIэ псым дрикIуэным. Ауэ, илъэс 90-кIэ узэIэбэкIыжмэ, а гъуэгу дыдэм ирикIуа ди лъэпкъэгъу насыпыншэхэм я гум щыхъам сыщегупсыскIэ, къызгуроIуэ зыщалъхуа жэнэт щIыналъэм зыри пэзымыщIу, абы ягъэзэжэныр зи гум щызыгъэфIа ди лъэпкъэгъухэм а дахагъэр я нэм къыIуимыхьэу зэрыщытар. А гукъэкIыжхэм сыхидзэжт баржэм и пэм ситу къэрэгъулыр къысщхьэщымыту, хуиту сыбауэу сыздэкIуэм.<br />\nДауи, ди лъэпкъэгъухэм къагурыIуэрт цIыхум дежкIэ нэхъ лъапIэ дыдэу иIэ хэку-анэр зэрыфIагъэкIуэдыр. Апхуэдэти, игъащIэкIи сыбыр щIыналъэ щIыIэр иужьрей увыIэпIэ яхуэхъуащ ди лъэпкъэгъу цIыху, унагъуэ щэ бжыгъэм, хьэзаб зытелъа лъэпкъхэм.<br />\nЖэщищ-махуищкIэ баржэм дису псым дрикIуауэ, километр 330-м щIигъу гъуэгу зэпытчауэ, жэпуэгъуэм и 3-м Омск областым хыхьэ, адыгэхэмрэ абазэхэмрэ ящыщ куэд щыкIуэда Тарэ къалэм и кхъухь тедзапIэм дыIуохьэ.<br />\nЖэщыр хэкIуэтауэ щытами, ди сыбыр ныбжьэгъухэр - «Дом Дружбы»-м щылажьэхэр, абы и унафэщI Нальгиевэ Еленэ я пашэу, урыс щIакхъуэ гъэжьамрэ уэрэдхэмкIэ къытпежьащ, хьэщIагъэ нэс къыдахащ. Абыхэм ящIыгъуащ Тарэ район администрацэм и къулыкъущIэхэри.<br />\nЖэпуэгъуэм и 4 пщэдджыжьым Тарэ къалэм дэт кхъэм декIуэлIащ. Мыбдеж ди хэкуэгъу Аргун Хьэлым и жэрдэмкIэ, мылъкукIэ зыкъыщIэзыгъэкъуахэм я фIыщIэкIэ, а сыныр Тарэ къалэм къыдэувауэ щытащ.<br />\nХабзэфI зэрыхъуауэ, Къэрэшей-Шэрджэсым икIауэ Тарэ районым къыщыхутэ дэтхэнэми и къалэн нэхъыщхьэу елъытэ а фэеплъ сыным екIуалIэу Черкес автоном областым политикэ зэхэзехуэн ящIу 1930 гъэхэм ирахуа, Сыбырым икIуэда ди лъэпкъэгъухэм яхуэщыгъуэныр.<br />\nДэри а хабзэм дытекIакъым. Тарэ районым щыщ муслъымэн динырылажьэ имам Ахъмэт - хьэжы, район администрацэм и лIыкIуэхэри тщIыгъуу, кхъэм декIуэлIащ, хьэкъ зимыIэу ягъэкIуэдахэм тхьэ дахуелъэIуащ, дыуэ тщIащ. Удз гъэгъахэр фэеплъ сыным тетлъхьащ.<br />\nГупым ди пщэрылъ нэхъыщхьэхэм ящыщт Тарэ районым хыхьэ Пологрудовэ жылагъуэм дэт фэеплъ сыным декIуэлIэныр, зэхэзехуэн ящIахэм я фэеплъым хуэфащэ пщIэ хуэтщIыныр. Абы къыкIэлъыкIуэу муслъымэныкхъэр здэщыIэ, адыгэхэмрэ абазэхэмрэ здэщыса Красный Черкес (е Средний Имшегал) щIыпIэми дыкIуэн хуейт.<br />\nФэеплъ Iуэхугъуэхэм хиубыдэу, Пологрудовэ дэт сыным и пащхьэм пэкIу къыщызэрагъэпэщащ, къуажэ музейм «Наследие народов КЧР» гъэлъэгъуэныгъэр утыку къыщрахьащ.<br />\nФэеплъ сыным деж удз гъэгъахэр щыдгъэтIылъа нэужь, ди гъуэгуанэм иунэтIащ Атиркэ жылагъуэмкIэ. Абдежми гуапэу къыщытпежьащ къуажэм дэт еджапIэми абы щылажьэ музейми я унафэщI Терещенко Иринэ зи пашэ егъэджакIуэ гупыр.<br />\nЗэрыжытIауэ, къыкIэлъыкIуэ къэувыIэпIэр муслъымэныкхъэрат, Средний Имшегал щIыпIэрат. <br />\nИлъэс куэдкIэ селэжьауэ, Сыбыр гъуэгум дытехьэным зы тхьэмахуэ нэхъ имыIэжу дунейм къытехьат «Забвению не подлежит» зыфIэсщIа си тхылъыр. Гуапэ зэрысщыхъуащи, абы теухуа зэIущIэр япэу къыщызэрагъэпэщар Тарэ районращ. Ар щекIуэкIар район библиотекэрщ. Абы и лэжьакIуэ Савицкая Евгение гум хыхьэу а Iуэхугъуэр иригъэкIуэкIащ.<br />\n«Политикэ зэхэзехуэр - ди къэралым и тхыдэм и напэкIуэцI фIыцIэхэм ящыщщ. А къэхъугъэ хьэлъэхэр щекIуэкIам цIыху мелуанхэр, лъэпкъ куэд кIуэдащ, хьэзабышхуэ ятелъащ. Абыхэм ящыщщ адыгэхэри абазэхэри. Ди лъэпкъэгъухэм, хэкуэгъухэм я щхьэ кърикIуар зыщыдгъэгъупщэнкIэ Iэмал иIэкъым. Мы тхылъыр - фэеплъыр, пэжыр хъумэным хуэсщI хэлъхьэныгъэщ, зэхэзехуэныгъэхэм хэкIуэдахэм яхуэтщI пщIэ, щIыхь инщ.<br />\nКавказымрэ Сыбырымрэ дяку дэлъ зэпыщIэныгъэхэм, къыдэхъуа зэныбжьэгъугъэм лъабжьэ быдэ хуэзыщIа ди нэхъыжьхэр зыщыдгъэгъупщэ хъунукъым, къытщIэхъуэну щIэблэми абыхэм я тхыдэр зэIэпахыпхъэщ», - жиIащ тхылъыр зи IэдакъэщIэкIым.<br />\nТхылъыр напэкIуэцI 540-рэ мэхъу. Ар тхащ урысыбзэкIи адыгэбзэкIи. Iыхьищу зэхэлъщ.<br />\nСыбырым щыдгъэкIуа пIалъэр гукъэкIыж хьэлъэхэм я закъуэкъым гъэнщIауэ зэрыщытар. Тарэ район администрацэм щэнхабзэмкIэ и къудамэм нэгузыужь программи къытхузэригъэпэщат. Дагъэлъэгъуащ а щIыналъэм ит, ныбжьышхуэ зиIэ Екатерининскэ къуажэр, абы и Iэхэлъахэм ит щIыуэпс лъагъуэхэр, музейр; Баженовэ дэт, щыхь щапI фермэр. Апхуэдэу деблэгъащ Тарэ тхыдэ-краеведческэ музейм, «Град Тарский» зи фIэщыгъэцIэ, дзэ-тхыдэ клубым, Спасскэ кафедральнэ Соборым, ТекIуэныгъэм и паркым, Тарэ къалэм къыщыхъуа, зи сабиигъуэр щызыгъэкIуа совет артист гъуэзэджэ Ульянов Михаил и унэ-музейм, Севернэ драматическэ театрым. Драгъэблэгъащ икIи хуабжьу дитхьэкъуащ сурэтыщI Жемалдиновым Тарэ художественнэ музейм къыщызэIуиха и гъэлъэгъуэныгъэм. Нэгузыужь зекIуэм а махуэм кIэух хуэхъуащ Тарэ районым ит библиотекэ нэхъыфIхэм ящыщу къалъытэ къалэ купсэ тхылъ хъумапIэр. КъыкIэлъыкIуэ махуэм, Омск къалэм и тхыдэ щIыпIэхэми дыкъыщрашэкIащ».<br />\n </p>\n<p> </p>\n</div></div></div><div class=\"field field-name-field-author field-type-text field-label-hidden\"><div class=\"field-items\"><div class=\"field-item even\">Къэбарт Мирэ. </div></div></div>", "pub_date": "Mon, 04 Dec 2023 17:45:33 +0000", "author": "operator"}
{"title": "Псыдзэм триха лъэмыжыр", "url": "https://apkbr.ru/node/9331", "description": "<div class=\"field field-name-field-rubrika field-type-taxonomy-term-reference field-label-hidden clearfix\"><ul class=\"links\"><li class=\"taxonomy-term-reference-0\"><a href=\"/liter\" typeof=\"skos:Concept\" property=\"rdfs:label skos:prefLabel\" datatype=\"\">Тхыдэ</a></li></ul></div><div class=\"field field-name-body field-type-text-with-summary field-label-hidden\"><div class=\"field-items\"><div class=\"field-item even\" property=\"content:encoded\"><div><strong>1950 гъэм, накъыгъэм и 9 махуэ лъапIэм техуэу, Хэку зауэшхуэм хэту къэзыгъэзэжа ди адэ Хьэзрит си къуэш нэхъыщIэмрэ сэрэ къытхуищэхуащ шэрхъитI зыщIэт лъакъуэрыгъажэ. Сэ а тыгъэм зыкIэ сыщыгуфlыкlати…</strong></div>\n<div>Ауэ къэжыхьыкIэ тщIэртэкъым, пщэдджыжьыпэм къыщыщIэдзауэ жэщ къыттехъуэху, хьэблэм дэс ди ныбжьэгъу щIалэ цIыкIухэр ди гъусэу, лъакъуэрыгъажэр къетлъэфэкIырт, зыдгъасэу. Сыт дымыщIэми, ди Iуэхур къыдэхъулIэртэкъым: лъакъуэрыгъажэр дэркIэ иныIуэу къыщIэкIат, лъакъуэтегъэувапIэм ди лъакъуэхэр нэсыртэкъым, дыкъехуэхырт. </div>\n<div>Апхуэдэу гугъу дехьу накъыгъэ мазэр блэкIащ, махуэкIэ Курпыпс дыхэсу, къаз шырхэр дгъэхъуу. Зэгуэрым къазхэмрэ Iэщымрэ унэм къетхулIэжри, дыгъуэлъыжащ. Пщыхьэщхьэр даущыншэт. Зыми ягу къэкIынтэкъым а жэшым ди къуажэм гузэвэгъуэ къыдэхъуэну. Зыри пэмыплъауэ, уафэгъуагъуэмрэ щыблэмрэ укъагъащтэу уэлбанэшхуэ хъуащ. Сунжэ мэз лъэныкъуэмкIэ къыщIихри, къуацэ- чыцэхэр хэлъу гужьеигъуэу псыдзэр къехащ. Курп псыежэхым и зэпрыкIыпIэм телъа лъэмыж закъуэр ятIэпсым икъутэри, Тэрч псышхуэ лъэныкъуэмкlэ Iуихащ. Курпыпсым метритху-метрихкIэ зыкъиIэтати, псыбэкъум дэмыхуэжу къиуащ, гъунэгъуу щыс унагъуэхэм я пщIантIэхэм дэлъадэу. Нэхущым ини цIыкIуи къуажэм дэсыр щызэхуэсащ псыежэх зэпрыкIыпIэм деж. Курпыпсым и ижьырабгъу бгы лъэныкъуэмкIэ Iэщ мин бжыгъэ зытет колхоз фермэр, абы нэмыщl бригадэкlэрэ щIым щелэжь щIыпIэхэр щыIэт. Фермэм лэжьакIуэ мыкIуэфу утыку къина цIыхубзхэр гузавэрт, «жэмхэр къэдмышмэ, сымаджэ хъунущ, шкIэхэр зэтелIэнущ», жаlэу. АрщхьэкIэ ахэр цIыхухъухэм ягъэсабырыжащ, зыгуэр къагупсысу псым зэпрыкIыну, жэмхэм шкIэхэр щIагъэфыну, жаIэри. </div>\n<div>Пщэдджыжьыр сыхьэтибгъум щыхуэкIуэм, дзэ машинэу тIу, зыр Мэздэгу лъэныкъуэкIэ, адрейр Грознэ къалэмкIэ къикIауэ псыежэх зэпрыкIыпIэм къыIухьащ. Сэлэтхэм я нэхъыщхьэхэм унафэ ящIащ, махуэ зытIущым къриубыдэу зэпрыкIыпIэм деж лъэмыжыщIэ щагъэувыжыну. Ауэ, ди адэм и къуэш нэхъыщIэм ар зэрымыхъунур занщIэу яжриIащ. Хьэжпагуэ, Хэку зауэшхуэм хэту нэмыцэ зэрыпхъуакIуэхэр Берлин нэс зыхужам, зэпрыкIыпIэ куэд зылъэгъуам, а Iуэхум и пIалъэ ищIэрти, яхуигъэлъэгъуащ, лъэмыжыщlэр бгы нэхъ теIэтыкIам хуэзэу ягъэувмэ, зэрынэхъыфIыр. КъагуригъэIуащ, Курп зэжэх псыбэкъум зэпрыкIыпIэм деж зыкъызэрыщигъэшыр икIи, псыдзэ къакIуэмэ, лъэмыжым еныкъуэкъуурэ, и лъабжьэр аргуэру зэрыщIилъэсыкIынур, зэрикъутэжынур. Зэхуэсым къекIуэлIа къуажэдэс лIыжьхэми Хьэжпагуэ жиIэр даIыгът, ауэ къедэlуакъым, зэрыжаIам хуэдэу, ухуэныгъэм щIадзащ. </div>\n<div>Япэ махуэм бульдозерхэмрэ экскаваторхэмрэ машинэшхуэкlэ абдеж кърашэлIащ, етIуанэ махуэм псыр зэрыжэну бжьамийхэр далъхьащ. АпщIондэху псыдзэ къежэхари чэнж хъужати, цIыхухэри нэхъ мамыру я лэжьыгъэ IэнатIэм пэрыувэжащ. Сабийхэр Курп и джабэ лъэныкъуэм дытету, лъэмыжыщIэр зэраухуэр тфIэгъэщIэгъуэну дыкIэлъыплъат. Ди лъакъуэрыгъажэри зэрытIыгът, зыр тедгъэтIысхьэрэ, адрей тIур абы и бгъуитIымкIэ Iуту къетшэкIыу. Псыр къыздиуа лъэныкъуэм гъунэгъуу декIуэлIэну дышынэрт. Абы гу лъызыта щIалэ нэхъыжьхэм, къытщIэнэкIэн щхьэусыгъуэкIэ, дытрагъэгушхуэу щIадзащ, джабэ егъэзыхыгъуэм, псыдзэр здежэх лъэныкъуэмкIэ дыкъыщежэхыну. Дыкъагъэгугъэрт псым дынэмысу дыкъаубыдыжыну. Псыдзэр нэхъ мащIэ хъуами, абы и псынщIагъыу ехым тепщIыхьмэ, илъэсищ зи ныбжь сабийр зыуи къыщымыхъуу ихьыфынут, лъакъуэрыгъажэри щIыгъуу. Си ныбжьэгъухэм зыми ядакъым. Сэ сызэрыарэзыр щалъагъум, зэхэлъадэри лъакъуэрыгъажэм сытрагъэтIысхьащ, асыхьэтуи зыгуэр къысщIэрыIэри, джабэм сыкъригъэжэхащ. Си лъакъуэрыгъажэм зы псынщIагъ къищтати, сыщтауэ сыкIийрт: «Сыкъевгъэл!» </div>\n<div>АрщхьэкIэ сыкъэзыубыдыжыну жызыIахэр шынэжри, зэбгрыжыжауэ къыщIэкIащ. ЯтIэпсыр зрихьэх псыбэкъум сынэсыным метрипщI хуэдиз иIэжу арагъэнт, ди гъунэгъу щIалэ МуIэзин, къэхъур къызэрилъагъуу, къыпэщIэхуа зы бжэгъу къипхъуатэри, джэрэзу си лъакъуэрыгъажэм и шэрхъхэм къыкIэщIидзащ. Лъакъуэрыгъажэр тIууэ зэпыудри, удзыпцIэм сыхэхуэу сэри сыщхьэпридзащ. ГъэщIэгъуэну фэбжь зыри згъуэтакъым, ауэ лъакъуэрыгъажэр зэрыкъутар апхуэдизкIэ си жагъуэ хъуати, сызэщыджэу сыгъырт. Абдеж къызбгъэдэлъэдэжащ псори, си гур фIы къысхуащIыну, псыежэхым сыхэмыхуэу си насыпу сыкъызэрелар къызгурагъаIуэу. </div>\n<div>Сэлэтхэм, зэрыжаIам хуэдэу, махуэ зытIущым лъэмыжыр зэфIагъэувэжри, ежьэжахэщ. Ауэ мазэ зытIущ дэкIауэ арат, къуажэдэсхэр аргуэру псыхъуэм щызэрыхьам. Си адэ къуэшым и гум ищIат - СунжэкIэ псыдзэ къикlри, тхуащIыжа лъэмыжыщIэр трихат, и лъэужьи умылъагъужу.</div>\n<div>Апхуэдэу щыхъум, Налшык къалэм нэхъыщхъэхэр къикIри, къуажэдэсхэр къагъэгугъащ Курп псыежэхым зэрызэпрыкIыну лъэмыжитI хуащIыну - япэ лъэмыжыр колхоз правленэм хуэзэу, адрейр - «Водокачкэ» псыхъуэм деж. А Iуэхум мазэ зыбжанэкIэ елэжьащ. Колхоз правленэм хуэзэу ящIа лъэмыжыр илъэс зытIущ щытауэ аращ, псыдзэм щIилъэсыкIри, ари Тэрч псышхуэмкIэ ирихьэхыжащ. Псынэпс къыщIэжыпIэм и гъунэгъуу ягъэувыжа лъэмыжыр иджыри къэс щытщ.</div>\n<div>  Ауэ япэм хуэдэу псыдзэ шынагъуэхэри СунжэкIэ къехыжыркъым, Курп псыри апхуэдэжкъым, къуажэ цIыкIур мамырщ. Къаншыуей и гъуэгу зэхэкIыпIэм щызэблож Мэздэгу, Грознэ, Беслъэн, Прохладнэ, Налшык къалэхэм кIуэ-къэкIуэж машинэхэр. Абы къыхэкIыу къуажэдэсхэм жаIэ: «Гъуэгуу щыIэу хъуар Къаншыуей къокIуалIэ». А жыIэгъуэр ирагъэщхьу къыщIэкIынщ, «гъуэгу псори Рим йокIуалIэ» жыхуаIэм.</div>\n</div></div></div><div class=\"field field-name-field-author field-type-text field-label-hidden\"><div class=\"field-items\"><div class=\"field-item even\">КIЭРАШЭ Михаил. 2017 гъэ.</div></div></div>", "pub_date": "Thu, 30 Nov 2023 08:00:46 +0000", "author": "operator"}
{"title": "Гуп телъыджэм и гъуэгуанэ", "url": "https://apkbr.ru/node/9328", "description": "<div class=\"field field-name-field-rubrika field-type-taxonomy-term-reference field-label-hidden clearfix\"><ul class=\"links\"><li class=\"taxonomy-term-reference-0\"><a href=\"/liter\" typeof=\"skos:Concept\" property=\"rdfs:label skos:prefLabel\" datatype=\"\">Тхыдэ</a></li></ul></div><div class=\"field field-name-body field-type-text-with-summary field-label-hidden\"><div class=\"field-items\"><div class=\"field-item even\" property=\"content:encoded\"><p><strong>... ЩэкIуэгъуэм и 8-м, сыхьэт 16:30-м дыхуеблэгъэну къыдэжьэрт Алжир къэралым хъыбарегъащIэхэмкIэ и министр Бен-Яхья. Гуапэу къытIущIащ ар. «Профессиональнэ гъуазджэр дэ иджы къэдгъэIэрыхуэу щIэддза къудейщ, - жиIащ абы. - Лъэпкъ IуэрыIуатэр къэдгъэщIэрэщIэжурэ, абы нэхъ тедгъащIэурэ лэжьакIуэщIэхэр жыджэру догъэхьэзыр. А IуэхумкIэ Совет Союзыр щапхъэфI тхуэхъуу къызолъытэ». А пщыхьэщхьэм къызэрыдбжыжамкIэ, «Кабардинка»-м Африкэ Ищхъэрэм концерт 21-рэ щигъэлъэгъуакIэт. </strong></p>\n<p>\nТунис Республикэм дынэсын и пэ, къэфакIуэ гупым Алжир и зы къалэ нэхъ инхэм щыщ Аннабэ зыкъыщигъэлъэгъуэн хуейт. Къалэр зыхуэдгъэдэн дгъуэтакъым. ЩIыуэпс къулей зиIэ щIыналъэм уи нэр занщIэу зытехуэр жьауапIэ хъарзынэ хъууэ уэрамхэр зыуфэбгъуа къэкIыгъэ абрагъуэ зэмылIэужьыгъуэхэрт... <br />\nШэджагъуашхэм и ужькIэ, ансамблым и унафэщIхэмрэ абы хэт щIалэ зыбжанэрэ театрымкIэ яунэтIащ, пщыхьэщхьэм концерт щатыну пэшым и утыкур зрагъэлъэгъуну. ЦIыху 1600-рэ зыщIэхуэ унэр зыхуеину псомкIи къызэгъэпэщат. Совет Союзым и генеральнэ консулу Аннабэ щыIэ Лихачев Александр хьэщIэщ дызыщIэсым къэкIуат дыкъилъэгъуну. Абы къыджиIащ къалэм дэт театрыр егъэлеяуэ зэрыиным щхьэкIэ, зэи цIыхур щIэз зэрымыхъур. А хъыбарым дэ мащIэу дигъэпIейтеящ, ауэ тщIэрт 1967 гъэм «Лезгинка» дагъыстэн ансамблым аннабэдэсхэр гуапэу къыIущIауэ зэрыщытар, абы къыхэкIкIи фIым дыщыгугът... Дыгузэвами, театр псом зы тIысыпIи имыIэжу, цIыхухэр къекIуэлIащ. «Гуп телъыджэщ. Абы и гъуазджэм димыхьэхын щыIэкъым», - жиIэрт Аннабэ къалэм и департаментым и перфект Шайбут Брахим концерт нэужьым.<br />\n... КIуэтэху автобусым Средиземнэ тенджызым нэхъ пэжыжьэ дищIырт. Тунис Республикэм ансамблым япэу концерт щитынур Джандубэ къалэрт. ПщыхьэщхьэхуэкIуэу Сэхъу Бориси Ашуров Подацури сымаджэ хъуащ. Бэрэбэнауэм и Iэ ижьыр узт, бжьамияпщэм - и тэмакъыр. Дыгузэващ, ахэр хэмытмэ, концертыр фагъуэ хъунут. Ауэ пшыхьым щыщIидзэну дыдэм абыхэм къарууэ яIэр зыхалъхьэжри театрым къекIуэлIащ, хьэлэмэтуи утыкум итащ. Концертым къэкIуахэм яхэтт щIыналъэм и губернатор Лутайеф Абдель-Азизи абы и унагъуэри. <br />\nАдэкIэ ди гъуэгуанэм щыпытщэн хуейт Тунис и ипщэIуэкIэ щыIэ къалэ дахэ Кассерин. ЗыплъыхьакIуэ дыщыIащ зэгуэр фIыуэ зызыужьауэ щыIа пасэрей рим къалэ Силиум. VII лIэщIыгъуэм Римрэ Карфагенрэ яку къыдэхъуа зауэм и Iэужьу къалэр хэкIуэдэжащ. Силиум къыхэнэжахэм зыщызыплъыхьхэм нэхъыбэрэ я нэр зытедиер Триумфальнэ аркэрщ - ТекIуэныгъэм хуащIа фэеплъыр. <br />\nДжербэ хытIыгур - туристхэм фIыуэ ялъагъу щIы кIапэщ. Мыбы мэжджыт куэд щыIэщ, хьэщIэщхэмрэ шхапIэхэмри щымащIэкъым. А псом къыдэкIуэу, абы IэпщIэлъапщIагъэм фIыуэ зыщиужьащ: алэрыбгъухэр щащI, дыщэми ятIагъуэми хьэпшып зэхуэмыдэхэр къыщыхащIыкI. ДэркIэ хытIыгур телъыджэт. Абыи концерт гукъинэж щигъэлъэгъуащ „Кабардинка“-м. Псори зэхэту Тунис Республикэм тхьэмахуэкIэ щыIащ ансамблыр, Габес, Сфакс, Сусс, нэгъуэщI къалэхэми концерт щитащ. «Рус!», «Совьет!», «Кавказ!», «Кабардино-Балкария!» жаIэу, дэнэкIи дыщаIэтырт, ди пшыхьхэм цIыхухэр пэплъэрт, газетхэм тхыгъэшхуэхэр «Кабардинка»-м траухуэрт. ДыщэкI ФатIимэ, Уэрэзей Лидэ, Ашуров Подацур, Къуэдз Михаил, Сэхъу Борис, Новиков Геннадий сымэ я макъамэм игъэдымырт концерт пэшхэм къекIуалIэхэр, апхуэдиз Iэзагъ ябгъэдэлът къэфакIуэхэми. ...Ансамблыр щыхьэщIащ Сусс къалэм и губернатор Шешиа Аморэ и деж. Ар хьэлэмэту къытхутепсэлъыхьащ езым и лъахэм, апхуэдэ дыдэуи фIэгъэщIэгъуэну Къэбэрдей-Балъкъэрым и псэукIэм щIэупщIащ, ди щэнхабзэ, экономикэ Iуэхухэр зыхуэдэр зригъэщIащ...<br />\nЛивием и къалащхьэм щэкIуэгъуэм и 30-м дынэсащ. Триполи и кинотеатр нэхъыфI дыдэ «Ваддане»-м ансамблым концерт щитащ дыгъэгъазэм и 1-м. ЦIыху 500-м я Iэгуауэмрэ щытхъумрэ къалъысащ къэфакIуэхэм а пщыхьщхьэм. Къыхэзгъэщынщи, гъуазджэм дихьэхыу ди пшыхьым къекIуэлIам и нэхъыбэр американхэмрэ европейхэмрэт. «Кабардинка»-м зыкъыщигъэлъэгъуащ Триполи километр 60-кIэ пэжыжьэу, губгъуэ нэщI хуабэвэхым къалэ щызыухуэ болгархэмрэ хьэрыпхэмрэ папщIэ. «Кабардинка»-м и иужьрей концертыр Триполи щигъэлъэгъуэжащ. <br />\nЛъэныкъуэкIэ укъеплъмэ, гупым къикIуа гъуэгуанэм иджыри зэ къытригъэзэжыфыну къыпщыхъурт, къэфакIуэхэри музыкантхэри жанти. ИтIанэми, махуэ 55-кIэ къалэ 29-м концерт 52-рэ щыптыныр лэжьыгъэшхуэтэкъэ?!<br />\n </p>\n<p> </p>\n</div></div></div><div class=\"field field-name-field-author field-type-text field-label-hidden\"><div class=\"field-items\"><div class=\"field-item even\">Ефэнды Джылахъстэн, «Браво, «Кабардинка», 2000 гъэ.</div></div></div>", "pub_date": "Wed, 29 Nov 2023 17:13:38 +0000", "author": "operator"}
{"title": "Шум и гъащIэр зыщIит лIыгъэ", "url": "https://apkbr.ru/node/9327", "description": "<div class=\"field field-name-field-rubrika field-type-taxonomy-term-reference field-label-hidden clearfix\"><ul class=\"links\"><li class=\"taxonomy-term-reference-0\"><a href=\"/liter\" typeof=\"skos:Concept\" property=\"rdfs:label skos:prefLabel\" datatype=\"\">Тхыдэ</a></li></ul></div><div class=\"field field-name-body field-type-text-with-summary field-label-hidden\"><div class=\"field-items\"><div class=\"field-item even\" property=\"content:encoded\"><p>Адыгэ хэкум и гъунапкъэхэм (хымкIи Псыжь лъэныкъуэкIи) урысхэм къытращIыхьа быдапIэхэм темыуэу зы махуи дагъэкIыркъым шэрджэсхэм. Абы теухуа хъыбархэр убгъуауэ итхыжауэ щытащ Лапинский Теофил. «Илъэс хъурейм зы махуэ закъуи къыхэхуэ хъункъым адыгэхэмрэ урысхэмрэ шэр зэтрамыкIутауэ. БыдапIэхэм къыдэкIын хъумэ, урысхэм дзэшхуэ кърашажьэ, къежьамэ, зрихьэлIэр зэтрафыщIэ, зэтрагъасхьэ, зэкъуэхуауэ къапэщIэхуэр е яубыдри Псыжь зэпраху, е зэтраукIэ. <br />\nЯлъ ящIэжын хуей мэхъури, адыгэхэри щIэх-щIэхыурэ зэпрокI Псыжь, къэзакъ щIыналъэм йохьэри къращIар зэрахузэфIэкIкIэ кърагъэпшыныж. Псыжь и ижьырабгъу Iуфэм быдапIэхэмрэ къэзакъ плъырхэм я бэтэгъейхэмрэ Iузщ – абы уаблэкIыныр тыншкъым. БлэкIын зыхузэфIэкIхэр жыжьэ кIуэцIрокIри, шы, былым къаху, кIэс къахь. <br />\nХабзэ зэрахуэхъуащи, Псыжь зэрызэпрыкIыр гуп-гупурэщ, гуп къэс шу тIощIым щыщIигъур зэзэмызэххэщ. Апхуэдэ гупхэм щIежьар къащехъулIэр нэхъыбэщ, я щхьэр щыхалъхьэ къэхъуми. Апхуэдэ гупхэм ящыщ зым зэрихьа лIыгъэм и хъыбар иджыри къэс яIуэтэж адыгэхэм. Сэри ар сигу къыщIинар адыгэ шум и гъащIэр зыщIит лIыгъэм и щапхъэ си гугъэщи аращ. <br />\nУбын псым и Iуфэм Iус Уаей лъэпкъым щыщ Бэрокъуэ Пщыкъуий Псыжь Iэджэрэ зэпрыкIат, къэзакъхэм яхыхьэурэ шыи былыми къафIихуат, кIэси къафIихьат. И ныбжьыр илъэс блыщIым нэсауэ, 1857 гъэм и бжьыхьэм лIыжьым аргуэру зекIуэ ежьэн мурад ещI. Зы къутыр ицIыхурт Пщыкъуий – Псыжь узэпрыкIрэ сыхьэтитху гъуэгу зэпыпчмэ. Илъэс тIощI и пэкIэ теуэри игъэсат а къутырыр. Абы унэщIэхэр зэрыдащIыхьыжам шэч къытрихьэртэкъыми, и къуэхэмрэ и къуэрылъху щIалэхэмрэ зыщIигъущ, шу пщыкIущ хъууи, лIыжьыр гъуэгу техьащ. Пшапэр зэхэуауэ псым зэпрыкIри, шу гупыр къэзакъ щIыналъэм ихьащ, нэху щыху епсыхакъым, къамыл кIырымрэ чыцэмрэ хэт зэпытурэ къутырым нэблэгъащ. Зы цIыхуи Iууакъым апщIондэху, я лъэужьи къыхагъэщыфынутэкъым. Нэху щыщым, къутырым пэмыжыжьэу, нартыху хьэсэм зыхаудыгъуащ шу гупым: махуэр нартыху хьэсэм щрахынщи, пшапэр зэхэуэмэ, къутырым теуэнщ – апхуэдэ унафэ ищIащ лIыжьым. <br />\nШэджагъуэ хъуауэ, лIыжьыр плъакIуэ IукIащ, арщхьэкIэ хьэ банэ макъ къыщыIум, щIэх дыдэ къигъэкIэрэхъуэжащ. КIыфI хъуа нэужь, я Iэщэр къагъэхьэзырри, гупыр ежьащ, къутырым техьэри, я нэ къыфIэна зы унэшхуэ екIуэлIащ. Щхьэгъубжэм нэху къыдидзырт, унэми цIыхур щIэзт, макъами къыщIэIукIырт. Бжыхь лъагэм екIуэталIэри, гупыр чэнджащэ хъуащ: ныжэбэ дытевмыгъауэ, жиIащ зым, адрейм нэгъуэщI къыхилъхьащ. <br />\nНартыху хьэсэм хыхьэжрэ пщэдей жэщ пщIондэ заIэжьэмэ, нэхъ фIэзахуэт лIыжьым. Псалъэмакъ зэрыгъэхъури, аращ гупыр зытекIуэдар. Хамэ къазэрыхыхьар мэкIэ къищIэри, зы хьэ къэбэнащ, гъунэгъухэм я хьэхэри къыдэжри, гупым къажьэхэпхъуащ. Уунэхъунумэ, куэдрэ: пщIантIэм зы къэзакъ шу къыдэжащ, хьэм кхъуэпIащэ къапэщIэхуа и гугъэри. Къэзакъыр абрэдж гупым къажьэхэлъэдащ. Гупым ящыщ зы щIалэ фочыр триунащIэри, къэзакъыр къригъэпсыхащ. Унэр зейр къэзакъ шу пашэт. Абы и къуэм фыз къишати, къэзакъ унагъуэм я хьэгъуэлIыгъуэт, къэзакъ офицерищэм щIигъу, я фызхэри я бынхэри я гъусэу, къызэхуэсауэ цIыхур Iувт. <br />\nХьэ банэ макърэ фоч уэ макърэ къыщыIум, офицерхэр унэм къызэрыщIэхащ. Лъым хэлъ къэзакъым, и псэр хэмыкI щIыкIэ, офицерхэм яжриIащ абрэдж гуп къазэрещакIуэр. Къутырым тес къэзакъ шу пашэм гъунэгъу станицэхэми Псыжь Iуфэ Iус плъырхэми хъыбар яригъэщIащ. Сыхьэт нэхъыбэ дэкIатэкъым топхэм гъуэгъуэн щыщIадзам; къэзакъ бэтэгъейхэм хьэуазэ мафIэ зэщIагъэнащ, Псыжь хъунщIакIуэ гуп къызэрызэпрыкIам и хъыбар ягъэIуу. Нартыху хьэсэм зыхаудыгъуэри, шу гупыр зэчэнджэщащ. ПсыжькIэ ягъэзэжын идакъым лIыжьым: сыхьэтитху гъуэгу дэлъщ, къэзакъ плъырхэри сэлэтхэри сакъынущ, ямыгъэбэлэрыгъмэ, блэкIыфынукъым. Псыжь бгъэдэкIуэтын мурад ищIащ лIыжьым: IукIуэтынщи, пхъэрыр ягъэплъэкъуэнщ, жыжьэу къыпакIухьынщи, плъырхэр бэлэрыгъмэ, Псыжь зэпрыкIыжынщ. Гъуэмылэ яIыгъщ, гъуэмылэр къаIэщIэухэми, нартыху цIынэм къуэлIыкIынукъым махуитI-щыкIэ. <br />\nАдыгэхэр апхуэдэ Iэмал зэрыхуекIуэм щыгъуазэ хъуакIэт къэзакъхэр: хьэ зыщIагъури, шу гупым ялъежьащ. Пхъэрыр къащыщIыхьэм, лIыжьым унафэ ищIащ: «Къутырым дгъэзэжынщ». ЛIыжьыр зэрегупсысаращ: къутырым цIыхухъу къытенэжакъым, псори къакIэлъыпхъэращ, къутырым нэсмэ, цIыхубзхэр яубыдынщи, гъуэгу къратыху, яутIыпщыжынкъым. ЦIыху пщыкIущ фIэкIа зэрымыхъур пхъэрхэм ирамыгъэщIэн щхьэкIэ, шу гупым, зэрыгъэкIийуэ, зэрыгъэгуоуэ, къутырымкIэ къаунэтIыжащ. АпхуэдизкIэ кIий-гуо макъ къаIэтати, шуудзэ къатеуа къафIэщIагъэнщ къэзакъхэм. Шу пщыкIущыр къутырым телъадэри, къэзакъ шу пашэм и унэм ежэлIащ. ЛIыжьым и мурадыр къехъулIэным зы мэскъалщ иIэжар: абы зэрыхуигъэфэщауэ, къутырым цIыхухъу къытенэжатэкъым – абрэджхэм якIэлъыпхъэрат псори. <br />\nУщыунэхъунум деж аракъэ зэрыхъу хабзэр: хъыбар зрагъэщIа станицэхэм къикIа къэзакъ шу гуп къутырым къытелъэдауэ ирихьэлIащ шу пщыкIущыр. Къэзакъхэр къапэуври, къахэуащ, зы ирагъэпсыхащ, зы уIэгъэ къащIащ. КIуапIэ яIэжтэкъым шу гупым. КIуапIэ щамыIэкIэ, къахуэнар зыт: я щхьэр халъхьэнщ, ауэ езыхэми зыкъом зыдахьынщ. <br />\nКъэзакъ шу пашэм и унэм лъэбакъуищэ хуэдэкIэ пэжыжьэу зы гуэщыжь къилъэгъуащ лIыжьым. Хьэдэмрэ уIэгъэ хъуамрэ къапхъуатэри, шу гупыр гуэщыжьым зэрыхьащ, абы зыщIагъэзагъэри блыныр къамэкIэ яугъуэнащ, фочкIэ удэукI хъун хуэдэу. Нэху щыуэ щIидзащ. Къэзакъхэр бжыхьым къыкъуоукI, пкIэунэхэм итIысхьауэ къоуэ. Хуэм-хуэмурэ нэхъ кIащхъэ хъуащ фоч уэ макъыр. Абрэджхэм шэр зэрагъэзэхуэн хуейт – шэм и ныкъуэрат къахуэнэжар. Нэху щыпауэ, зы къэгуоуащ адыгэбзэкIэ: шэр вгъэувыIэ, къэзакъ пашэр къывэпсэлъэнущи».<br />\n<em><strong>КъыкIэлъыкIуэнущ.</strong></em></p>\n<p> </p>\n</div></div></div>", "pub_date": "Wed, 29 Nov 2023 16:11:55 +0000", "author": "operator"}
{"title": "Алэкъейхэ къэрэшей зэрыхъуар", "url": "https://apkbr.ru/node/9273", "description": "<div class=\"field field-name-field-rubrika field-type-taxonomy-term-reference field-label-hidden clearfix\"><ul class=\"links\"><li class=\"taxonomy-term-reference-0\"><a href=\"/liter\" typeof=\"skos:Concept\" property=\"rdfs:label skos:prefLabel\" datatype=\"\">Тхыдэ</a></li></ul></div><div class=\"field field-name-field-image field-type-image field-label-hidden\"><div class=\"field-items\"><div class=\"field-item even\" rel=\"og:image rdfs:seeAlso\" resource=\"https://apkbr.ru/sites/apkbr.ru/files/styles/large/public/field/image/2505_8.jpg?itok=c0xLZbGy\"><img typeof=\"foaf:Image\" src=\"https://apkbr.ru/sites/apkbr.ru/files/styles/large/public/field/image/2505_8.jpg?itok=c0xLZbGy\" width=\"480\" height=\"270\" alt=\"\" /></div></div></div><div class=\"field field-name-body field-type-text-with-summary field-label-hidden\"><div class=\"field-items\"><div class=\"field-item even\" property=\"content:encoded\"><p><strong>ЖызыIэжар Хьэбэз къуажэм (Къэрэшей-Шэрджэс) къыщыхъуа Даур Умар и къуэ Мухьэрбийщ.<br />\nНобэрей Хьэбэзыр (Къэсейхьэблэу щытар) ящыщщ Къэбэрдей щIыналъэр урыс пащтыхьым и дзэм щызэрипхъуэм, къуажэ зэбгрыдзахэм ящыщ хьэблэхэм нэхъ щIыпIэ шынагъуэншэ къалъыхъуэу къызэрехьэжьахэм. </strong></p>\n<p>\nКъэIэпхъуахэр Псыжьыщхьи, Тебэрды псыхъуи, Марэ и тIуащIэми дэсыгъащ. Ауэ, тыншыпIэ зыщIыпIи щагъуэтакъым икIи къратакъым. Инжыдж ЦIыкIу и Iуфэм Къэсей Мысост и хьэблэр къыщытIысар XIX лIэщIыгъуэм и япэ Iыхьэ щанэр иухауэщ.<br />\nНэхъапэ здэтIысауэ щытар Бгы Плъыжь ипщэIуэкIэ иIэ щIы нэщI тафэ тIэкIурат, псы Iуфэ дыдэу, иужькIэ «АдрыщIкIэ» зэджэ хъужам. Ауэ, а щIыпIэм къуажэ ущыхъуну, зыщыбубгъуфыну лъэкIыныгъэ лъэпкъ щыIэтэкъыми, Къэсей и къуэр урысыдзэм къулыкъу хуэзыщIэхэм хабжэт, пщы мамыр хъуахэм ящыщти, Лоу и къуэмрэ абырэ нэгъуэщI щIыпIэ зыбжанэ кърагъэлъэгъуа нэужь, щIыр къэзыпщ урыс IэщIагъэлIыр я гъусэу, къыхах иджы зытес щIыпIэр. <br />\nЛоу и къуэр адрыщIым зэпрокIри къотIыс, Къэсей и къуэр щIыр здэнэхъмащIэ Iуфэм къэнати, япэIуэкIэ къэтIыса ХьэтIохъущокъуэми Хьэгъундокъуэми я къуажэхэм я щIым щыщ къыхупачыжри, къыхухагъахъуэ.<br />\nЯпэщIыкIэ здэтIысар «Хэкужь» жыхуэтIэрат. Иджы къуажэр здис тафэр абы щыгъуэ мэзышхуэт. А здэтIыса къуэкIийм абы щыгъуэ дэсыххэт Ахъмэтыбг и лъабжьэм щIэса Къэрэмырзэ Алий и къуажэшхуэ 1825 гъэм урысыдзэм хьэлэч ищIам и къутахуэ хьэблэ цIыкIу, Къэрэмырзэ Бэтокъуэ я унафэщIу. <br />\nПсыкIэху псы цIыкIур къызыдэж къуэм уэшх къешхыху псыдзэ къыдэжмэ хьэблэхэр зэбрихыурэ бэлыхь ятригъэлъти, абдежым куэдрэ зыщамыгъэгувэу бжьэпэм къыдэкIыжхэри, Къэрэмырзэм и хьэблэр нэхъ едзыхауэ, Къэсейм ейр нэхъ дэдзеяуэ къытотIысхьэ. Къэрэмырзэм и хьэблэми, абы гъавэ щищIэ, игъэлажьэ къуэ дыхьэпIэми КъэрэмырзейкIэ еджэ мэхъу, мыдрей къыдэдзея Къэсей и къуэм и хьэблэр здэтIысар Къэсейхьэблэ мэхъу. </p>\n<h3 class=\"rtecenter\"><strong>Жан дахэ</strong></h3>\n<p>Къэсей Мысост (къуажэпщыцIэр зезыхьэу хьэблэр Инжыдж къэзышам) иIэт набдзэ зытелъым я нэхъ дахэу шыпхъу, Жан и цIэу. Абы и сурэт къызэрымыкIуэм папщIэ псори зэреджэр «Жан дахэт». Ар урысыдзэм хэта къэзан подполковник гуэрым и щхьэгъусат. Жан и дахагъ гур пIэпызыхым и фIыщIэкIэ абы и щхьэгъусэ офицерми пащтыхьыр нэхъ нэфIкIэ къеплъырт, и къулыкъури лъагэу дэкIуеину къыщIэкIынт, ауэ «хущIыхьакъым» - уз гуэр къеуалIэри, абы илIыкIат. <br />\nИ щхьэгъусэр щыпсэуам, пащтыхьым и пшыхьхэм зэпымыууэ иригъэблагъэу щыта, и дахагъэрэ и зыIыгъыкIэ зэкIужкIэ, зэрызыщихуэпыкIа и адыгэ фащэмкIи къахэлыдыкI Жан фызабэу къыщынэм, нэхъри и нэIэ къытригъэту щIидзат, лIыкIуи къыхуигъэкIуат, пенсионышхуи хуигъэуву, и пщIантIэдэт бзылъхугъэ пажэхэм яхигъэтыну ириджэу. АрщхьэкIэ Жан: «Сэ лъэпкъ сыкъыхэкIащ, абы секIуэлIэжынущ, къыздалъхуахэр къызожьэ!» - жиIэри, идатэкъым. Апхуэдэу щыхъум, пащтыхьым къыжриIат сыт щыгъуэ зэмани Жан зыгуэр хуэныкъуэ хъумэ, къатхэ-натхэ хэмыту, езым деж къэкIуэну.<br />\nУрысыдзэм Инжыджхэмрэ Псыжьрэ Iуса адыгэ-абазэ къуажэхэм лъапсэихыр къащыхуигъакIуэм, пащтыхьым унафэ ищIат бгырыс зи цIэ Псыжь и лъэныкъуитIымкIи километр 12-кIэ нэхъ гъунэгъуу къэтIысыжыну хуимыту. Петербург пащтыхьым деж кIуэуэ Инжыдж и Iуфэхэм IутIысхьэжыну хуитыныгъэр къыдэзыхыжауэ щытар Къэсей Жант…<br />\nКъэрэмырзэ Бэтокъуэ езыр щIалэ фыз къэмышэ пэтми, и нэвагъуэр къихуу ехъуэпсат Мысост и шыпхъу дахэм. Жани куэдрэ щыгъуа щхьэкIэ, и гъащIэ псор щыгъуэкIэ ихьынт? Мо щIалэ къабзэм езыри хьэщыкъ хуэхъуат. Абы щыгъуазэ Мысост зыри жиIэртэкъым, Бэтокъуи къызыхэкIар пщы лъэпкъти, ауэ къэсейхьэблэдэсхэм, нэм икIауэ, Бэтокъуэ дунейм тралъагъуэ хъуртэкъым: «ЕI, ди къуажэпщым ипхъу дахэм ар щхьэ къыпыхъыжьагъэххэ?» - жыхуаIэу. </p>\n<h3 class=\"rtecenter\"><strong> Марэ псыхъуэ ягъэзэж</strong></h3>\n<p>…Мысост и шыпхъур ирет Къэрэмырзэ Бэтокъуэ. ЗэрышагъитIым къагуроIуэ жылэм тIури тыншу зэрыдэмысыжыфынур. Унафэ ящI Марэ ягъэзэжу абы дэтIысхьэжыну…<br />\nМысост и шыпхъум хухиха мылъкум къинэмыщIауэ, мохэр щыIэпхъуэм яритат Бэтокъуэрэ Жанрэ нэхъ зылъагъу мыхъу унагъуиплI: Мэзукъэбзхэ, ХьэтIэфхэ, Тыкъхэ, Алэкъейхэ. Пщым и унафэм фIэкIыу сыт ящIэфынт? <br />\nАуэ къыздагъэзэжа щIыпIэжьми а унагъуиплIым щагъэтакъым Жанрэ Бэтокъуэрэ ягъэбиин, яхуэдзэлэшхэн, Iуэхухэри Iэпэдэгъэлэлут зэращIэр. <br />\nЗэман докIри, я блыгущIэтхэм я лъагъумыхъуныгъэр къажьэхэуа, хэт зыщIэр, ауэ зы илъэс фIэкIа ямызэхуакуу зэщхьэгъуситIри, япэщIыкIэ Бэтокъуэ, кIэлъыкIуэу Жан, дунейм ехыжащ.</p>\n<h3 class=\"rtecenter\"><strong>ЩызэбгрылэжьыкIым</strong></h3>\n<p>Тыкъхэрэ Мэзукъэбзхэрэ Къэсейхьэблэ къагъэзэжащ. ХьэтIэфхэрэ Алэкъейхэрэ зэ папщIэ Марэ тIуащIэ къыдонэ. Ауэ ХьэтIэфхэ щIалэ гуэр яIэщIоукIэри, Марэ дамыгъэсыж мэхъу. Лабэ псыхъуэ мэIэпхъуэ. Ауэ, абдежми «хэхэсыр» къраудэкIыу щагъэпсэуртэкъыми, Къэсейхьэблэ къагъэзэжащ. Иужьым, адыгэ-абазэ къуажэхэм ящыщу иныIуэ хъуахэр зэхагъэтIысыкIыу щаублэм, ХьэтIэхъухэ Адыгэ-Хьэблэ Iэпхъуащ. <br />\nМарэ псыхъуэ къыдэна Алэкъейхэ Къэсейхьэблэ къэкIуэжмэ аргуэру Къэсейхэ яхуэпщылIын хуейти, къэмынэжу къахэнапэри, псоми текIуэ зэманым къэрэшей яхищIыхьыжащ… </p>\n<h3 class=\"rtecenter\"><strong>Тхыгъэр зейм къыбгъэдэкIыу</strong></h3>\n<p>Мухьэрбий жиIэжа хъыбарым тIэкIу пыздзэжынут…<br />\nКъыдэтIысхьэжынкIэ, Жан урыс пащтыхьым хуитыныгъэ къыщиIыхыжа зэманым ипэкIэ Инжыдж псыхъуэхэр адыгэ лъахэу щымытауэ аратэкъым нэщI щIэхъуар, атIэ абы дэса къуажэхэр зауэм дилъэпсыкIати аращ. Адыгэхэми абазэхэми иджы хуэдэу мывэ лъабжьэрэ мывэ блынрэ зиIэ унэ яухуэу щытыгъакъым. Ар щIамыщIыр ялъэмыкIыну аратэкъым, атIэ зауэ къэхъуху, къуажэхэр зэрагъэсырт, зэрызэрапхъуэрт, зы къыдамынэу. Абы къыхэкIыу къалъытэ хъуат унэхэр псынщIагъуэу, щIыгъуафIэу, убгынэ хъуми уи гум къыщIимытхъыну зэтебгъэувэмэ нэхъыфIу. <br />\nЗи къуажэр ягъэса адыгэхэм уатекIуауэ плъытэ мыхъуну зэрыщытыр къагурыIуат ди бийуэ щыта куэдым. Мэз ягъуэт закъуэмэ, зэдэIэпыкъужурэ щIыпIэщIэм деж тхьэмахуитI зэхуакум къриубыдэу къуажэщIэ щаухуэрт, зыхуеину псэуалъэ псори дэту. <br />\nДи лъэпкъым, зыхуей дыдэу, имыIэмэ мыхъун гуэрхэм къинэмыщIауэ, лей лъэпкъ зэрилъафэртэкъым. Бийр къахуэмыгъэувыIэнумэ, выгур зэщIащIэрти, унэлъащIэр абы илъу, сабийхэр абы хагъэтIысхьэжауэ ежьэжхэрт, я Iэщыр япэ иту. <br />\nНобэ Къэрэшей-Шэрджэсыр адыгэ хэгъэгуу щымытауэ жызыIэн зи напэ къезыгъэкIухэм ящIэну сыхуейт Урыс-Кавказ зауэр щыщIимыдзам, къэрэшей къуажэ зытIущыр хэмыту, адыгэ, абазэ жылэу щэм щIигъу мы щIыналъэм зэрисар. Ди лъэпкъыр лъапсэих зыщIа зауэжьым и тхыдэм зы мащIэкIэ нэхъ мыхъуми щыгъуазэм къигъуэтыфынущ Псыжьрэ Инжыджхэмрэ, Уарп псыхъуэхэм ди къуажэхэу урысыдзэм и зы экспедицэ закъуэм щэ бжыгъэ зэрыдигъэсыхьыгъар. <br />\nБлэкIам елъэпауэм къэкIуэнур и пэм къоуэж…<br />\n </p>\n<p> </p>\n</div></div></div><div class=\"field field-name-field-author field-type-text field-label-hidden\"><div class=\"field-items\"><div class=\"field-item even\">ШЭРДЖЭС Алий. </div></div></div><div class=\"field field-name-field-glav field-type-taxonomy-term-reference field-label-above clearfix\"><h3 class=\"field-label\">Главная статья (ФОТО ОБЯЗАТЕЛЬНО): </h3><ul class=\"links\"><li class=\"taxonomy-term-reference-0\"><a href=\"/glav_s\" typeof=\"skos:Concept\" property=\"rdfs:label skos:prefLabel\" datatype=\"\">Да</a></li></ul></div>", "pub_date": "Sat, 25 Nov 2023 09:49:49 +0000", "author": "operator"}
{"title": "Спорт хъыбархэр", "url": "https://apkbr.ru/node/9500", "description": "<div class=\"field field-name-field-rubrika field-type-taxonomy-term-reference field-label-hidden clearfix\"><ul class=\"links\"><li class=\"taxonomy-term-reference-0\"><a href=\"/sport\" typeof=\"skos:Concept\" property=\"rdfs:label skos:prefLabel\" datatype=\"\">Спорт</a></li></ul></div><div class=\"field field-name-body field-type-text-with-summary field-label-hidden\"><div class=\"field-items\"><div class=\"field-item even\" property=\"content:encoded\"><p><img alt=\"\" src=\"/sites/apkbr.ru/files/inline/images/1603_11.jpg\" style=\"float:left; height:113px; margin-left:5px; margin-right:5px; width:200px\" /> <strong> Хутэ Беслъэн и ехъулIэныгъэ</strong></p>\n<p>        Кудо спорт лIэужьыгъуэмкIэ Урысейм и ныбжьыщIэхэм я 30-нэ зэхьэзэхуэ Мэзкуу щекIуэкIащ, щIыналъэ 56-м къикIауэ спортсмен 400-м щIигъу хэту. Кавказ Ищхъэрэм и командэм щыщу Къэбэрдей-Балъкъэрым и щIалищ щыIащ абы. Ахэр Бетрожь Артур, Хутэ Беслъэн, Надзырэ Идар сымэщ.</p>\n<p>         Зи ныбжьыр илъэс 16-17 хъу гупым хиубыдэ и хьэрхуэрэгъу псоми ятекIуэри, Хутэ Беслъэн дыщэ медаль къихьащ икIи абы и фIыщIэкIэ Кавказ Ищхъэрэм и командэм ещанэ увыпIэр иубыдащ.</p>\n<p>         Чемпион хъуа ди щIалэм и гъэсакIуэр Щоджэн Русланщ.</p>\n<p>        </p>\n<p><strong>                         ЩIымахуэ чемпионат</strong></p>\n<p>        Къэбэрдей-Балъкъэрым футболымкIэ и гуп нэхъыщхьэм щызэдэджэгунухэр:</p>\n<p>                   <strong>   Дыгъэгъазэм и 16-м (щэбэтым). 4-нэ тур.</strong></p>\n<p> Сыхьэт 11-м. «Локомотив» (Кенжэ) - «Инал» (Къэрэгъэш).</p>\n<p>         Сыхьэт 12-рэ дакъ.30-м. «Имран» (Бахъсэн) – «Мурбек-ФШ» (Налшык).</p>\n<p>         Сыхьэт 14-м. «Искра» - «Зэрэгъыж».</p>\n<p>         Сыхьэт 15-рэ дакъ.30-м. «Шагъдий» (Зеикъуэ) – «МАХ» (Малкэ).</p>\n<p> </p>\n<p>               <strong> Дыгъэгъазэм и 17-м (тхьэмахуэм). 4-нэ тур.</strong></p>\n<p>         Сыхьэт 11-м. «ХьэтIохъущыкъуей» - «Ислъэмей».</p>\n<p>         Сыхьэт 12-рэ дакъ.30-м. «Спартак-Д» (Налшык) - «ГорИс» (Налшык).</p>\n<p> </p>\n<p>                   <strong>Дыгъэгъазэм и 20-м (бэрэжьей). </strong></p>\n<p>         Сыхьэт 17-м. «Локомотив» - «Мурбек-ФШ» (Налшык). <strong>2-нэ тур.</strong></p>\n<p>         Сыхьэт 19-м. «Логоваз» (Бабугент) – «Автозапчасть» (Бахъсэн). <strong>4-нэ тур.</strong></p>\n<p>         ЗэIущIэхэр щекIуэкIынур Налшык дэт «ДыгъафIэ къалэм» и стадионырщ.</p>\n<p>         Псори зэрыджэгуа бжыгъэр зэрызэхуэмыдизым, итIанэ, чемпионатым зэрыщIидзагъащIэм къыхэкIыу, гуп къэс я лъэкIыныгъэр здынэсыр жыIэгъуейщ. Дыщыгугъынщ джэгукIэ дахэ мымащIэ къытпэщылъу.</p>\n<p><strong>                                                                                        ШАФИЙ Аслъэн.</strong></p>\n</div></div></div>", "pub_date": "Sat, 16 Dec 2023 15:16:46 +0000", "author": "operator"}
{"title": "Спорт хъыбархэр", "url": "https://apkbr.ru/node/9467", "description": "<div class=\"field field-name-field-rubrika field-type-taxonomy-term-reference field-label-hidden clearfix\"><ul class=\"links\"><li class=\"taxonomy-term-reference-0\"><a href=\"/sport\" typeof=\"skos:Concept\" property=\"rdfs:label skos:prefLabel\" datatype=\"\">Спорт</a></li></ul></div><div class=\"field field-name-field-image field-type-image field-label-hidden\"><div class=\"field-items\"><div class=\"field-item even\" rel=\"og:image rdfs:seeAlso\" resource=\"https://apkbr.ru/sites/apkbr.ru/files/styles/large/public/field/image/1304_16.jpg?itok=7920h3E6\"><img typeof=\"foaf:Image\" src=\"https://apkbr.ru/sites/apkbr.ru/files/styles/large/public/field/image/1304_16.jpg?itok=7920h3E6\" width=\"480\" height=\"270\" alt=\"\" /></div></div></div><div class=\"field field-name-body field-type-text-with-summary field-label-hidden\"><div class=\"field-items\"><div class=\"field-item even\" property=\"content:encoded\"><h2 class=\"rtecenter\"><strong>Гуп къызэрагъэпэщ</strong></h2>\n<p>\n<strong>Бахъсэн щIыналъэм хыхьэ Ислъэмей къуажэм иджыблагъэ щекIуэкIащ Хэкум и ЛIыхъужьхэм я махуэр гъэлъэпIэным хуэунэтIауэ мас-рестлингымкIэ щIыналъэ зэхьэзэхуэ. Абы хэтащ илъэс 2007 - 2008 гъэхэм къалъхуа ныбжьыщIэхэу 50-м щIигъу. </strong><br />\nКумыщ Амдул, Къардэн Дамир, Тохъутэмыщ Аслъэн, Джэрыджэ Айдэмир, Хъуэт Темырлан сымэ я хьэлъагъ елъытауэ зыхэта гупхэм япэ увыпIэхэр зэпеуэм къыщахьащ. <br />\nЗэхьэзэхуэм кърикIуам ипкъ иткIэ мас-рестлингымкIэ Бахъсэн щIыналъэм и ныбжьыщIэхэм я гуп къыхэхам хэтынухэр ягъэбелджылащ.<br />\nЗэпеуэр къызэригъэпэщащ Бахъсэн щIыналъэм и администрацэм ЩIалэгъуалэм ядэлэжьэнымрэ спортымкIэ и къудамэм. </p>\n<h2 class=\"rtecenter\"><strong>Къызэрахах зэхьэзэхуэм щытокIуэ</strong></h2>\n<p>\n<strong>Краснодар къалэм иджыблагъэ щекIуэкIащ бэнэкIэ лIэужьыгъуэхэмкIэ студентхэм я урысейпсо зэхьэзэхуэ. Зэпеуэм хэтащ къэралым и щIыналъэхэм я бэнакIуэу 120-м щIигъу. </strong><br />\n2024 гъэм екIуэкIыну урысейпсо гъэмахуэ универсиадэмрэ УФ-м и чемпионатымрэ ягъэкIуэнухэр гъэбелджылыным хуэунэтIауэ щытащ иджырей зэхьэзэхуэр икIи Къэбэрдей-Балъкъэрым и гъэсэнхэм абы медалитху къыщахьащ. <br />\nКилограмм 60 зи хьэлъагъхэм я гупым щыбанэ Хъуп Астемыр япэ увыпIэр иубыдащ. Зэхьэзэхуэм и дыжьын медалхэр къахьащ Щауэ Салимрэ (кг 63-рэ) БищIо Зауррэ (кг 82-рэ). Ещанэ увыпIэр яубыдащ Тэркъан Казбекрэ (кг 55-рэ) Къардэн Къамболэтрэ (кг 97-рэ). </p>\n<p> </p>\n</div></div></div><div class=\"field field-name-field-author field-type-text field-label-hidden\"><div class=\"field-items\"><div class=\"field-item even\"> ХЬЭЩЫКЪУЕЙ Олег. </div></div></div><div class=\"field field-name-field-glav field-type-taxonomy-term-reference field-label-above clearfix\"><h3 class=\"field-label\">Главная статья (ФОТО ОБЯЗАТЕЛЬНО): </h3><ul class=\"links\"><li class=\"taxonomy-term-reference-0\"><a href=\"/glav_s\" typeof=\"skos:Concept\" property=\"rdfs:label skos:prefLabel\" datatype=\"\">Да</a></li></ul></div>", "pub_date": "Wed, 13 Dec 2023 17:50:33 +0000", "author": "operator"}
{"title": "Я зэфIэкIыр Налшык щагъэлъагъуэ", "url": "https://apkbr.ru/node/9452", "description": "<div class=\"field field-name-field-rubrika field-type-taxonomy-term-reference field-label-hidden clearfix\"><ul class=\"links\"><li class=\"taxonomy-term-reference-0\"><a href=\"/sport\" typeof=\"skos:Concept\" property=\"rdfs:label skos:prefLabel\" datatype=\"\">Спорт</a></li></ul></div><div class=\"field field-name-body field-type-text-with-summary field-label-hidden\"><div class=\"field-items\"><div class=\"field-item even\" property=\"content:encoded\"><p><em><strong>Тхэквондо</strong></em></p>\n<p>\n<strong>Къэбэрдей-Балъкъэрым СпортымкIэ и министерствэм и пресс-IуэхущIапIэм къызэритамкIэ, Налшык къалэм дэт «Гладиатор» спорт комплексым дыгъэгъэзэм и 1- 5-хэм щекIуэкIащ тхэквондомкIэ (ВТФ, Олимп джэгухэм хыхьэ лIэужьыгъуэмкIэ) Iуащхьэмахуэ и Кубокыр къэхьыным хуэунэтIа 22-нэ урысейпсо зэхьэзэхуэр. Абы кърихьэлIащ къэралым и щIыналъэ 20-м я спортсмен ныбжьыщIэрэ щIалэгъуалэу 700-м щIигъу.</strong></p>\n<p>\nКъэбэрдей-Балъкъэрым и командэм хэту зэхьэзэхуэм щызэуащ Кэнжэ къуажэм дэт «Пять колец» спорт академием и гъэсэнхэр икIи ехъулIэныгъэфI дыдэхэр абы щызыIэрагъэхьащ. <br />\nЯ хьэлъагъ елъытауэ нэхъыжьхэр зыхэта гупхэм дыщэ медалхэр къыщахьащ Щоджэн Басир, Къэзанш Къасболэт, Тхьэмокъуэ Элинэ, Къумахуэ Рианэ, Ахъмэт Борис, Iусен Дамир, Иуан Дианэ сымэ.<br />\nПщыхьэщIэ Эстеллэ, Хаджиевэ Салмэ, Хъубылэ Анжеликэ сымэ зэпеуэм и етIуанэ увыпIэм дэкIуеящ.<br />\nДомбеякъ медалхэр къахьащ Мэлъкъуэнды Дамир, Джэш Имран, Iусен Къамболэт, Шыд Данэ, КъуэщIысокъуэ Аминэ, Атэлыкъ Амелие, Шалгынбаевэ Софие, Пхъэш Астемыр, Гъубжокъуэ Астемыр, Лэкъун Маленэ, Асановэ Даринэ сымэ.<br />\nАбыхэм нэмыщI, ди республикэм щыщ ныбжьыщIэхэм дыщэ медалу 8-рэ, домбеякъыу 6-рэ къахьащ.<br />\nКомандэ зэхьэзэхуэм КъБР-м етIуанэ увыпIэр иубыдащ, Дагъыстэным и спортсменхэр япэ ирагъэщри. Ещанэ хъуащ Ростов областым къикIахэр. <br />\nМыдрейуэ, къыхэдгъэщынщи, Iуащхьэмахуэ и Кубокыр къэхьыным хуэунэтIауэ екIуэкIа зэхьэзэхуэм щIалэгъуалэм я деж япэ увыпIэхэр къыщызыхьахэм Урысей Федерацэм спортымкIэ и мастер цIэ лъапIэхэр къыфIащащ. <br />\nДи тхэквондоистхэм я тренерхэр Ахъмэт Амир, Унэжокъуэ Абдельджабар, Унэжокъуэ Къантемыр, Бозиев Муслим, Тикаев Идрис сымэщ. <br />\n </p>\n</div></div></div><div class=\"field field-name-field-author field-type-text field-label-hidden\"><div class=\"field-items\"><div class=\"field-item even\"> ХЬЭЩЫКЪУЕЙ Олег. </div></div></div>", "pub_date": "Tue, 12 Dec 2023 14:01:08 +0000", "author": "operator"}
{"title": "Спорт хъыбархэр", "url": "https://apkbr.ru/node/9397", "description": "<div class=\"field field-name-field-rubrika field-type-taxonomy-term-reference field-label-hidden clearfix\"><ul class=\"links\"><li class=\"taxonomy-term-reference-0\"><a href=\"/sport\" typeof=\"skos:Concept\" property=\"rdfs:label skos:prefLabel\" datatype=\"\">Спорт</a></li></ul></div><div class=\"field field-name-body field-type-text-with-summary field-label-hidden\"><div class=\"field-items\"><div class=\"field-item even\" property=\"content:encoded\"><p class=\"rteright\"><em>БэнэкIэ хуит</em></p>\n<p class=\"rtecenter\"><span style=\"font-size:18px\"><strong>ФIыкIэ зыкърагъэцIыху</strong></span></p>\n<p><strong>Къэбэрдей-Балъкъэрым СпортымкIэ и министерствэм и пресс-IуэхущIапIэм къызэритамкIэ, къэралым и къалащхьэм и «Олимпийская деревня-80» спорт комплексым иджыблагъэ щекIуэкIащ Мэзкуу бэнэкIэ хуитымкIэ и чемпионат</strong>. <strong>Абы щызэпеуащ къэралым и щIыналъэ зыбжанэм щыщ спортсменхэр.</strong></p>\n<p>Къэбэрдей-Балъкъэрым и командэм а зэпеуэм ехъулIэныгъэфIхэр щызыIэригъэхьащ. Псалъэм къыдэкIуэу, Къэрэгъул Анзор (кг 63-рэ), Бабочиев Умар (кг 72-рэ), КъайцIыкIу Ахьмэд (кг 77-рэ), Щамырзей Къантемыр (кг 82-рэ), КIэмпIарэ Марат (кг 130-рэ) сымэ я хьэлъагъ елъытауэ зыхэта гупхэм япэ увыпIэхэр къыщахьащ.</p>\n<p>Бабочиев Имран (кг 67-рэ), Бэлэтокъуэ Уэсмэн (кг 72-рэ), Псэун Станислав (кг 82-рэ) сымэ етIуанэ хъуащ.</p>\n<p>                                                                                    </p>\n<p class=\"rteright\"><em>Самбэ </em></p>\n<p class=\"rtecenter\"><span style=\"font-size:18px\"><strong>Шэшэным зыкъыщагъэлъагъуэ</strong></span></p>\n<p><img alt=\"\" src=\"/sites/apkbr.ru/files/inline/images/0704_10.jpg\" style=\"float:right; height:140px; margin-left:5px; margin-right:5px; width:250px\" /> <strong>Шэшэн Республикэм и къалащхьэ Грознэм иджыблагъэ щекIуэкIащ Кавказ Ищхъэрэм и щIыналъэхэм самбэмрэ зауэ самбэмкIэ я зэхьэзэхуэ. Абы щызэпеуащ илъэс 1</strong><strong>6</strong> <strong>-</strong><strong> 1</strong><strong>7 зи ныбжь щIалэхэмрэ хъыджэбзхэмрэ.</strong></p>\n<p>Къэбэрдей-Балъкъэрым и командэм зэхьэзэхуэм медали 7 къыщихьащ.<br />\nЗауэ самбэмкIэ килограмм 53-рэ зи хьэлъагъхэм я деж япэ щыхъуащ Къанщауэ Темырлан. А спорт лIэужьыгъуэм домбеякъ медалхэр къыщахьащ Лу Борисрэ (кг 79-рэ) КъуэщIысокъуэ Темырланрэ (кг 71-рэ).</p>\n<p>СамбэмкIэ зэпеуахэм я деж дыжьын медалхэр къыщахьащ Къанщауэ Темырлан (кг 49-рэ), ШыкIэлъашэ Елдар (кг 69-рэ), Лу Борис (кг 71-рэ) сымэ.</p>\n<p>Килограмм 79-рэ  зи хьэлъагъхэм я деж ещанэ щыхъуащ Мизиев Хьэжмусэ.</p>\n<p>Спортсменхэм я тренерхэр ПшынащIэ Мурат, Къарэмышэ СулътIан, Ким Руслан, ГъущIапщэ Самир, Шаваев Хьэнэфи, Холамханов Рустам сымэщ.</p>\n<p>Зэхьэзэхуэм къыщыхэжаныкIахэр хэтынущ Урысей Федерацэм пашэныгъэр къыщыхьыным хуэунэтIауэ 2024 гъэм мазаем Владивосток къалэм щекIуэкIыну зэпеуэм.</p>\n<p>        </p>\n<p class=\"rteright\"><em>Зауэ Iэпщэрыбанэ спорт</em></p>\n<p class=\"rtecenter\"><strong><span style=\"font-size:18px\">Командэм доIэпыкъу </span>         </strong></p>\n<p><strong>Подмосковьем иджыблагъэ щекIуэкIащ Урысей Федерацэм и ЛIыхъужь Зиничев Евгений зауэ Iэпщэрыбанэ спортымкIэ и фэеплъ урысейпсо зэхьэзэхуэ. Зэпеуэм хэтащ УФ-м и МЧС-м, МВД-м, ФСИН-м, Урысей гвардием, ФСО-м я спортсмену 100-м щIигъу. Республикэм и щIыхьыр яхъумэу абы щыIащ ЖэпIу Альбердрэ Iэюб Залымрэ.</strong></p>\n<p>ЖэпIу Альберд зыхэта гупым (кг 73-рэ) зэIущIиплI щригъэкIуэкIати, псоми щытекIуэри, япэ увыпIэр къихьащ. Килограмм 97-рэ хъухэм я деж щызэуа Iэюб Залым зэIущIищыр къихьри, етIуанэ увыпIэм къыщыувыIащ. Ди щIалэхэм я фIыгъэкIэ УФ-м и МЧС-м командэхэм я зэхьэзэхуэм ещанэ увыпIэр къыщихьащ.</p>\n</div></div></div><div class=\"field field-name-field-author field-type-text field-label-hidden\"><div class=\"field-items\"><div class=\"field-item even\">БАТОКЪУЭ Албэч.</div></div></div>", "pub_date": "Thu, 07 Dec 2023 14:00:38 +0000", "author": "operator"}
{"title": "ГъэщIэгъуэну къызэдожэ", "url": "https://apkbr.ru/node/9404", "description": "<div class=\"field field-name-field-rubrika field-type-taxonomy-term-reference field-label-hidden clearfix\"><ul class=\"links\"><li class=\"taxonomy-term-reference-0\"><a href=\"/sport\" typeof=\"skos:Concept\" property=\"rdfs:label skos:prefLabel\" datatype=\"\">Спорт</a></li></ul></div><div class=\"field field-name-field-image field-type-image field-label-hidden\"><div class=\"field-items\"><div class=\"field-item even\" rel=\"og:image rdfs:seeAlso\" resource=\"https://apkbr.ru/sites/apkbr.ru/files/styles/large/public/field/image/0706_5.jpg?itok=wC8yAdMO\"><img typeof=\"foaf:Image\" src=\"https://apkbr.ru/sites/apkbr.ru/files/styles/large/public/field/image/0706_5.jpg?itok=wC8yAdMO\" width=\"480\" height=\"270\" alt=\"\" /></div></div></div><div class=\"field field-name-body field-type-text-with-summary field-label-hidden\"><div class=\"field-items\"><div class=\"field-item even\" property=\"content:encoded\"><p>Ди зэманым спортым къыхохьэ лIэужьыгъуэ гъэщIэгъуэнхэр. Апхуэдэщ, туфлъэ лъэдакъэ тету бзылъхугъэхэр зэдэжэныр. Уеблэмэ абыкIэ дунейпсо рекордхэри ягъэувыну хунэсахэщ. Лъэдакъэ лъагэ тет бзылъхугъэхэр зохьэзохуэ, а лъэдакъэр спортым зэран хуэмыхъуу къалъытэу. Спорт лIэужьыгъуэм цIыху куэд зыIэпишэну хунэсащ. Апхуэдэ зэдэжэм и хабзэщ сантиметри 7 мынэхъ лъахъшэ лъэдакъэ утетыныр. Языныкъуэ къэралхэм илъэс къэс зэдэжэр зэхаублэ икIи спортсмен щэ бжыгъэхэр хэту ирагъэкIуэкI.</p>\n<p>Берлин илъэс къэс къыщызэрагъэпэщ апхуэдэ зэдэжэу 2009 гъэм бадзэуэгъуэм и 11-м екIуэкIам дунейпсо рекорд щагъэуващ. Берлиндэс Плехер Юлие метри 100 къызэпиупщIащ дакъикъэ 14,2-кIэ. Тыгъэ нэхъыщхьэу абы иратащ еврэ мини 10.</p>\n<p>2010 гъэм иджыри зы рекорд щагъэуващ Сидней щекIуэкIа зэхьэзэхуэм. Метр 80 хъыджэбзиплIым къызэпаупщIащ медан 64-кIэ. Спортсмени 100 зыхэта зэпеуэм щытекIуа бзылъхугъиплIым я цIэхэр рекордхэмкIэ Гиннесс и тхылъым иратхащ. Тыгъэу абыхэм иратащ дэтхэнэми доллар мини 10.</p>\n<p>А тхылъым иратхащ цIыху 50 хъу нэмыцэ спортсмен гупыр. Сыхьэтым къриубыдэу абыхэм ящыщ дэтхэнэми къижа гъуэгур зэхалъхьэжри, километр 265,6-рэ хъууэ къабжащ.</p>\n<p>Гуп рекорд щагъэувауэ щытащ 2010 гъэм Сидней «Venus Embrace Closest Stiletto Relay» зэхьэзэхуэм хэту къыщызэрагъэпэща зэдэжэм. Бжьыпэр иубыдащ 1 дакъикъэрэ медани 4-кIэ къапэщылъ гъуэгур зэпызыча гупым.</p>\n<p>2017 гъэм США-м дунейпсо рекорд щигъэуващ лъэдакъэ лъагэм тету сыхьэти 7-рэ дакъикъэ 27-рэ медан 53-кIэ къэжа Сьюэлл Ирен.</p>\n<p>Урысейм а спорт лIэужьыгъуэмкIэ зэпеуэхэр щекIуэкIащ Москва, Санкт-Петербург, Владивосток, Саратов, Кострома. Спортсменхэм къызэпаупщIащ метр 50. Адрей къэралхэм къащхьэщыкIыу, спорт лIэужьыгъуэ гъэщIэгъуэнымкIэ зэпеуэ урыс бзылъхугъэхэр тоувэ сантиметри 9 мынэхъ лъахъшэ вакъэ лъэдакъэ.</p>\n<p>Вакъэ лъэдакъэ лъагэм тету бзылъхугъэхэр щызэдэжэкIэ, спортсменхэм фэбжь щагъуэти къохъу. ИтIани, а спорт лIэужьыгъуэм дихьэх бзылъхугъэхэм я бжыгъэм хохъуэ. Уеблэмэ къохъу зэпеуэм цIыхухъухэри щыхыхьэ. Пэжщ, абыхэм бжьыпэр яхуэубыдакъым.</p>\n</div></div></div><div class=\"field field-name-field-author field-type-text field-label-hidden\"><div class=\"field-items\"><div class=\"field-item even\">ГЪУЭТ Синэ.</div></div></div><div class=\"field field-name-field-glav field-type-taxonomy-term-reference field-label-above clearfix\"><h3 class=\"field-label\">Главная статья (ФОТО ОБЯЗАТЕЛЬНО): </h3><ul class=\"links\"><li class=\"taxonomy-term-reference-0\"><a href=\"/glav_s\" typeof=\"skos:Concept\" property=\"rdfs:label skos:prefLabel\" datatype=\"\">Да</a></li></ul></div>", "pub_date": "Thu, 07 Dec 2023 13:06:15 +0000", "author": "operator"}
{"title": "Чемпионатым и етIуанэ медаль", "url": "https://apkbr.ru/node/9398", "description": "<div class=\"field field-name-field-rubrika field-type-taxonomy-term-reference field-label-hidden clearfix\"><ul class=\"links\"><li class=\"taxonomy-term-reference-0\"><a href=\"/sport\" typeof=\"skos:Concept\" property=\"rdfs:label skos:prefLabel\" datatype=\"\">Спорт</a></li></ul></div><div class=\"field field-name-field-image field-type-image field-label-hidden\"><div class=\"field-items\"><div class=\"field-item even\" rel=\"og:image rdfs:seeAlso\" resource=\"https://apkbr.ru/sites/apkbr.ru/files/styles/large/public/field/image/0703_16.jpg?itok=pvulfNEQ\"><img typeof=\"foaf:Image\" src=\"https://apkbr.ru/sites/apkbr.ru/files/styles/large/public/field/image/0703_16.jpg?itok=pvulfNEQ\" width=\"480\" height=\"270\" alt=\"\" /></div></div></div><div class=\"field field-name-body field-type-text-with-summary field-label-hidden\"><div class=\"field-items\"><div class=\"field-item even\" property=\"content:encoded\"><p><strong>Азербайджаным и къалащхьэ Баку иджыблагъэ щекIуэкIащ дзэм къулыкъу щызыщIэхэм спорт бэнэкIэ лIэужьыгъуэхэмкIэ я 36-нэ дунейпсо чемпионат. Абы щызэпеуащ къэрал </strong><strong>1</strong><strong>8-м я спортсмен 200-м щIигъу.</strong></p>\n<p>Къэбэрдей-Балъкъэрым СпортымкIэ и министерствэм и пресс-IуэхущIапIэм къызэритамкIэ, зэхьэзэхуэм и иужьрей махуэм бэнакIуэхэр щIэбэнащ медаль комплектитхум.</p>\n<p>Ди гуапэ зэрыхъущи, абыхэм щыщ зы къыхуихьащ ди республикэм Хьэтанэ Идар. И хьэлъагъ елъытауэ ди щIалэр щыбанэ, килограмм 79-рэ хъухэр зыхэт гупым абы ещанэ увыпIэр къыщихьащ. КIэух зэхьэзэхуэм нэсын папщIэ абы къыпэщIэтат Къэзахъстаным и спортсмен Мирзагалиев Рустеми, пэлъэщакъым. Идар зэкIэ къылъысар домбеякъ медалырщ, ауэ апхуэдэ зэхьэзэхуэшхуэм дежкIэ ари ехъулIэныгъэ хъарзынэщ.</p>\n<p>Ди щIалэм и тренерхэр Урыш Анзоррэ, Хьэтанэ Хьэсэнбийрэщ.</p>\n<p>Фигу къэдгъэкIыжынщи, зэхьэзэхуэм и япэ махуэм БищIо Тимури бэнэкIэ хуитымкIэ домбеякъ медаль къихьащ. КIэух зэпеуэм нэсын папщIэ ари IущIат хэгъэрей бэнакIуэ Байрамов Турани, текIуэфакъым.</p>\n<p>Дзэм къулыкъу щызыщIэхэм я 36-нэ дунейпсо чемпионатыр екIуэкIащ «Спортыр ди ныбжьэгъущ» къыхуеджэныгъэм щIэту.</p>\n</div></div></div><div class=\"field field-name-field-author field-type-text field-label-hidden\"><div class=\"field-items\"><div class=\"field-item even\">АЛЫДЖЫКЪУЭ Руслан.</div></div></div><div class=\"field field-name-field-glav field-type-taxonomy-term-reference field-label-above clearfix\"><h3 class=\"field-label\">Главная статья (ФОТО ОБЯЗАТЕЛЬНО): </h3><ul class=\"links\"><li class=\"taxonomy-term-reference-0\"><a href=\"/glav_s\" typeof=\"skos:Concept\" property=\"rdfs:label skos:prefLabel\" datatype=\"\">Да</a></li></ul></div>", "pub_date": "Thu, 07 Dec 2023 07:30:30 +0000", "author": "operator"}
{"title": "Къызэрыхах зэхьэзэхуэм щытокIуэ", "url": "https://apkbr.ru/node/9386", "description": "<div class=\"field field-name-field-rubrika field-type-taxonomy-term-reference field-label-hidden clearfix\"><ul class=\"links\"><li class=\"taxonomy-term-reference-0\"><a href=\"/sport\" typeof=\"skos:Concept\" property=\"rdfs:label skos:prefLabel\" datatype=\"\">Спорт</a></li></ul></div><div class=\"field field-name-body field-type-text-with-summary field-label-hidden\"><div class=\"field-items\"><div class=\"field-item even\" property=\"content:encoded\"><p><strong>Краснодар крайм хыхьэ Ейск къалэм иджыблагъэ щекIуэкIащ Ипщэ федеральнэ округым и щIыналъэхэм алыдж-урым бэнэкIэмкIэ я чемпионат. Абы хэтащ Къэбэрдей-Балъкъэрым, Адыгейм, Къалмыкъым, Кърымым, Севастополь, Краснодар крайм, Астрахань, Волгоград, Ростов областхэм я бэнакIуэу 140-м нэблагъэ.</strong></p>\n<p>Килограмм 87-рэ зи хьэлъагъхэм я деж щыбанэ Гъуэныбэ Iэуес зэхьэзэхуэм и дыщэ медалыр къихьащ. Щауэ Сэлим килограмм 63-рэ хъухэм я деж етIуанэ увыпIэм дэкIуеящ.<br />\nЗэхьэзэхуэм къыщыхэжаныкIахэр хэтынущ УФ-м алыдж-урым бэнэкIэмкIэ дызыхуэкIуэ илъэсым и пэщIэдзэхэм екIуэкIыну и чемпионатым.    </p>\n</div></div></div><div class=\"field field-name-field-author field-type-text field-label-hidden\"><div class=\"field-items\"><div class=\"field-item even\">БЭВЫКЪУЭ Алыдж.</div></div></div>", "pub_date": "Wed, 06 Dec 2023 10:09:33 +0000", "author": "operator"}
{"title": "УФ-м и командэ къыхэхам хагъэхьэ", "url": "https://apkbr.ru/node/9364", "description": "<div class=\"field field-name-field-rubrika field-type-taxonomy-term-reference field-label-hidden clearfix\"><ul class=\"links\"><li class=\"taxonomy-term-reference-0\"><a href=\"/sport\" typeof=\"skos:Concept\" property=\"rdfs:label skos:prefLabel\" datatype=\"\">Спорт</a></li></ul></div><div class=\"field field-name-body field-type-text-with-summary field-label-hidden\"><div class=\"field-items\"><div class=\"field-item even\" property=\"content:encoded\"><p>Мас-рестлинг</p>\n<p>Къэбэрдей-Балъкъэрым СпортымкIэ и министерствэм и пресс-IуэхущIапIэм къызэритамкIэ, Урысей Федерацэм мас-рестлингымкIэ пашэныгъэр къыщыхьыным хуэунэтIа зэ­хьэ­зэхуэ иджыблагъэ Суздаль къалэм щекIуэкIащ. Я зэфIэкIхэр абы щагъэлъэгъуащ къэралым и щIыналъэхэм ящыщу 22-м я спортсмен 300-м щIигъум.</p>\n<p>Ди республикэм и командэ къыхэхам хэту зэпеуэм щыIащ ­ныбжьыщIэ 13 икIи абыхэм ящыщу Мэкъуауэ Силинэрэ Ало ­Андемыррэ дыщэ медалхэр къахьащ. Зэхьэзэхуэм етIуанэ увы-пIэр щаубыдащ Джэрыджэ Айдэмыррэ Тау Миленэрэ. <br />\nЗэпеуэм къыщыхэжаныкIахэр УФ-м и командэ къыхэхамрэ абы хагъэхьэну ягъэхьэзыр гупымрэ яхэхуащ. <br />\nДи спортсменхэм я тренерщ Хьэгъэжей Алим, Ерыжокъуэ Са­лимэ, Бэджыдэ Рустам, Джэрыджэ Астемыр, Гъубж БетIал сы-       </p>\n</div></div></div>", "pub_date": "Sun, 03 Dec 2023 12:27:54 +0000", "author": "operator"}
{"title": "Япэ увыпIэр къехь", "url": "https://apkbr.ru/node/9361", "description": "<div class=\"field field-name-field-rubrika field-type-taxonomy-term-reference field-label-hidden clearfix\"><ul class=\"links\"><li class=\"taxonomy-term-reference-0\"><a href=\"/sport\" typeof=\"skos:Concept\" property=\"rdfs:label skos:prefLabel\" datatype=\"\">Спорт</a></li></ul></div><div class=\"field field-name-field-image field-type-image field-label-hidden\"><div class=\"field-items\"><div class=\"field-item even\" rel=\"og:image rdfs:seeAlso\" resource=\"https://apkbr.ru/sites/apkbr.ru/files/styles/large/public/field/image/0305_10.jpg?itok=QP7Xi9sW\"><img typeof=\"foaf:Image\" src=\"https://apkbr.ru/sites/apkbr.ru/files/styles/large/public/field/image/0305_10.jpg?itok=QP7Xi9sW\" width=\"480\" height=\"270\" alt=\"\" /></div></div></div><div class=\"field field-name-body field-type-text-with-summary field-label-hidden\"><div class=\"field-items\"><div class=\"field-item even\" property=\"content:encoded\"><p><em><strong> БэнэкIэ хуит</strong></em></p>\n<p>Ростов областым и Красный Сулин къалэм щIыналъэхэм бэнэкIэ хуитымкIэ иджыблагъэ щрагъэкIуэкIа зэхьэзэхуэм             КъБР-м щыщ Прохладнэ къалэм и «Щхьэмыж» спорт еджапIэм и гъэсэн Тхьэзэплъ Къанщобий дыщэ медаль къыщихьащ. </p>\n<p>Ут Руслан и гъэсэным и хьэлъагъ елъытауэ зыхэта гупым щригъэкIуэкIа зэIущIэхэр и хьэрхуэрэгъухэм къафIихьащ, и IэзагъкIэ абыхэм фIыуэ ефIэкIыу. <br />\n <br />\nАЛЫДЖЫКЪУЭ  Руслан.</p>\n</div></div></div>", "pub_date": "Sun, 03 Dec 2023 10:44:43 +0000", "author": "operator"}
{"title": "ЩIэблэр спортым драгъэхьэхын мурадкIэ", "url": "https://apkbr.ru/node/9358", "description": "<div class=\"field field-name-field-rubrika field-type-taxonomy-term-reference field-label-hidden clearfix\"><ul class=\"links\"><li class=\"taxonomy-term-reference-0\"><a href=\"/sport\" typeof=\"skos:Concept\" property=\"rdfs:label skos:prefLabel\" datatype=\"\">Спорт</a></li></ul></div><div class=\"field field-name-field-image field-type-image field-label-hidden\"><div class=\"field-items\"><div class=\"field-item even\" rel=\"og:image rdfs:seeAlso\" resource=\"https://apkbr.ru/sites/apkbr.ru/files/styles/large/public/field/image/0202_15.jpg?itok=HLgjuEcd\"><img typeof=\"foaf:Image\" src=\"https://apkbr.ru/sites/apkbr.ru/files/styles/large/public/field/image/0202_15.jpg?itok=HLgjuEcd\" width=\"480\" height=\"270\" alt=\"\" /></div></div></div><div class=\"field field-name-body field-type-text-with-summary field-label-hidden\"><div class=\"field-items\"><div class=\"field-item even\" property=\"content:encoded\"><p>                        <strong><em>Хъыбар гуапэ</em></strong></p>\n<p><strong>Налшык къалэм дэт курыт еджапIэ №11-м иджыблагъэ къыщызэIуахащ «Авангард» баскетбол клубыр. Абы и  къызэгъэпэщакIуэхэм я мурадщ а спорт лIэужьыгъуэм щIалэгъуалэр драгъэхьэхынымкIэ, я узыншагъэр ягъэбыдэнымкIэ а клубыр къагъэщхьэпэну.</strong></p>\n<p>         Клубыр къызэIуахащ Налшык къалэ администрацэм ЕгъэджэныгъэмкIэ и департаментым и дэIэпыкъуныгъэ хэлъу икIи абы зыщызыгъэсэнур езы курыт еджапIэм щIэсхэрщ.</p>\n<p>         Къыхэдгъэщынщи, Налшык и курыт еджапIэ №11-м къыщIэкIащ Урысейм и супер-лигэм хэт «Пересвет-ЮФУ» баскетбол клубым щыджэгухэу Ерёминэ Дарьерэ Дмитриенкэ Вероникэрэ. Аращи, ныбжьыщIэ цIыкIухэм яIэщ щапхъэ зытрахын, зыдэплъеин, зыхущIэкъун.</p>\n<p> </p>\n<p>                   <strong>                                                   АЛЫДЖЫКЪУЭ Руслан. </strong></p>\n<p> </p>\n<p> </p>\n</div></div></div>", "pub_date": "Sat, 02 Dec 2023 10:44:43 +0000", "author": "operator"}
{"title": "Пелуанхэм къагъэзэж", "url": "https://apkbr.ru/node/9514", "description": "<div class=\"field field-name-field-rubrika field-type-taxonomy-term-reference field-label-hidden clearfix\"><ul class=\"links\"><li class=\"taxonomy-term-reference-0\"><a href=\"/sobesednik\" typeof=\"skos:Concept\" property=\"rdfs:label skos:prefLabel\" datatype=\"\">ЩIалэгъуэ</a></li></ul></div><div class=\"field field-name-body field-type-text-with-summary field-label-hidden\"><div class=\"field-items\"><div class=\"field-item even\" property=\"content:encoded\"><p><img alt=\"\" src=\"/sites/apkbr.ru/files/inline/images/1803_10.jpg\" style=\"float:left; height:167px; margin-left:5px; margin-right:5px; width:200px\" /> <strong>Урысей Федерацэм щыпсэу ди лъэпкъэгъухэм я закъуэ мыхъуу мы ЩIы хъурейм адыгэу тетым я нэгур нэху, я гур ин мэхъу, ди спортсменхэр дунейпсо зэхьэзэхуэхэм щыщытекIуэкIэ.  Апхуэдэу, лъэпкъыр зыгъэгушхуа пелуанхэм ящыщщ Хъущт Аслъэнбэч, 2008 гъэм Пекин щекIуэкIа Олимп Джэгухэм алыдж-урым бэнэкIэмкIэ дыщэ медалыр къэзыхьауэ щытар.</strong></p>\n<p>Аслъэнбэч зыхэта зэхьэзэхуэхэм телевизоркIэ кIэлъыплъахэм ящIэж ар. И хьэрхуэрэгъухэм тхьэ ираIуэжыну зы балл закъуи яримыту, псоми текIуэныгъэр къафIихьат. Апхуэдэ зэIущIэ спортым куэд щIауэ илъагъужатэкъым. ИужькIэ, интервью щитым, Аслъэнбэч апхуэдизкIэ нэгу зэIухауэ, нэIурыту, псэлъэгъу гъэщIэгъуэну къыщIэкIати, текIуэныгъэм и закъуэ мыхъуу, гулъытэрэ пщIэрэ къилэжьат. Ди щIалэм интервью къыщраIыхым, жиIауэ щытащ текIуэныгъэр къезыгъэхьар и пхъур зэрыарар. «УщыбанэкIэ, уи хьэрхуэрэгъум укъыхигъащIэмэ, абы уи пхъум и щIакхъуэ Iыхьэр къытрихауэ  уи нэгу къыщIэгъэхьэ, къызжиIат си гъэсакIуэми, мыращ къикIар!», -  гушыIэрт Аслъэнбэч.</p>\n<p>ЖыпIэнурам, тхыдэм хэхуащ. Нобэр къыздэсми дрогушхуэ.</p>\n<p>Аслъэнбэч къыщалъхуа къуажэр картэм щыщумыгъуати къохъу, апхуэдизкIэ цIыкIущи. Тэрч куейм хыхьэ Белоглинскэ жылэ цIыкIум къыдэкIащ ар. Пасэу фызабэу къэна, и бынхэр лъэкIэ игъэувын папщIэ щхьэкъэIэт зымыщIэу къэгъуэгурыкIуа анэр къигъэщIэхъуатэкъым Аслъэнбэч - спорсмен цIэрыIуэ хъуащ. Анэм дежкIэ абы нэхъ лъапIэ сыт щыIэ?!</p>\n<p>- Илъэс 13-м ситу спортым сыдихьэхащ. Ди гъунэгъу щIалэ, Анзор, кIуэт клубми, сэри сыздишауэ арат. Иджыпсту Анзор си къуэш нэхъыжьу солъытэ. Ди гъэсакIуэу щытар Тумэ Васящ. ИужькIэ Тэрч къалэ щызыгъасэ Битокъу Юрэ деж сыкIуэу щIэздзащ. Ауэрэ Юрэ и Iуэхухэр хуэмыхъу щыхъум, сэри спортыр мащIэу IэщIыб сщIат. Мис абы щыгъуэщ  Олимп джэгухэм сыхуэзыгъэхэзыра Къардэн Анзор къыщысцIыхуар, дэлэжьэн щыщIэздзар. Езым спортыр фIыуэ илъагъурт, ауэ и лэжьыгъэ нэхъыщхьэр аратэкъым. Дыщызэпсалъэм, сэбэп сыпхуэхъуфмэ, дызэдэлажьэмэ си гуапэт,  жиIэри, дызэдытеуващ спорт гъуэгуанэм. ИкIи илъэсрэ ныкъуэрэ фIэкI дызэдэмылэжьауэ Олимп джэгухэм текIуэныгъэр къыщысхьауэ щытащ.</p>\n<p>- <strong>Спортым хэтхэр зэпIэзэрыту, щэныфIэу, гъэсэныгъэ яхэлъу гу лъызотэ. Ар сытым и Iэужьу пIэрэ, сыт ар къызыхэкIыр?</strong></p>\n<p>- Псом япэрауэ, спортым уегъэгупсысэ, уи акъылым зрегъэужь, зрегъэубгъу. ЕтIуанэрауэ, гъэсакIуэми куэд дыдэ елъытащ. Аращ хьэл къыпхэзылъхьэр. ГъэсакIуэм и напэр зэрытумыхыным иужь уитын хуейщ сытым дежи. Псалъэм и хьэтыркIэ,  Анзор и гъэсакIуэ гуэрым мыхъумыщIэ далъэгъуамэ, «феплъыт а Къардэнхэ я къуэм игъэсам!» хужаIэнущ. УщыспортсменкIэ, пхузэфIэкIынур щыпщIэжкIэ, сыт уи къару бгъэлъагъуэу уэрамым удэткIэ?!</p>\n<p><strong>- Спортымрэ махуэ къэс къыддекIуэкI Iуэхухэмрэ зэхэзэгъэнукъым, сызэреплъымкIэ. </strong></p>\n<p>- Пэжыр жысIэнщи, академиер къэзуха нэужь, спортыр  илъэскIэ IэщIыб сщIауэ щытащ. Уи закъуэ къопхауэ гъэсакIуэ уимыIэмэ гугъущ спортым ухэтыну. Спортым ущыхэткIэ узыгъэдзыхэн, узыгъэгузэвэн, узэгупсысын Iуэхугъуэхэр щымыIэмэщ  уи Iуэху щыдэкIри. Сэ а зэманым си Iуэхухэр схузэхуэгъэхъуртэкъыми, егъэлеяуэ сыщхьэщыгупсысыкIырт спортым. Анзор сыдэлэжьэн щыщIэздзам куэд дыдэ сщхьэщихащ. Ар унагъуэ Iуэху, мылъку ирехъу. Псалъэм папщIэ, зэхуэсхэм сыщыIэу сынэщхъейуэ гу къыслъитамэ, си лажьэр къищIэрти, ди ныбжьэгъухэм, ди къуэшхэм телефонкIэ епсалъэрти, си гур зыгъэныкъуэ Iуэхухэр схузэхуигъэхъурт, сщхьэщригъэхырт. КIэщIу жыпIэмэ, си гупсысэхэр псори спортым етауэ зэрыщытыным яужь итт икIи си хъуреягъыр «къатхъыхьри», спорт утыкум срагъэуващ, нэгъуэщI зыри Iуэху симыIэу. Мис абдеж си гур псэхужри, къыспэщылъымрэ сызыхуагъэхьэзырымрэ тезубыдащ си щхьэр. </p>\n<p>- <strong>Спортсменыр текIуэныгъэр къыщихьа дакъикъэм сыт зэгупсысыр? ЗанщIэу текIуэныгъэр зыхэпщIэрэ, хьэмэрэ…</strong></p>\n<p>- Сэ текIуэныгъэр къыщысхьам сешауэ зыхэсщIэххэтэкъым. ЗыхэсщIэр зыт – гуфIэгъуэ. Егъэлеяуэ сыгуфIат сызэрытекIуам щхьэкIэ. СщIэркъым псори апхуэдэу хъуми, ауэ си щхьэр къэсIэту зыкъыщысплъыхьам, «Урысей!» жаIэу зэрыгъэкIий макъхэр щызэхэсхам, апхуэдизкIэ гукъыдэжым сызэщIищтат, дамэ къыстекIати, си щIыфэр ундэрэбжьат! Апхуэдэ дакъикъэхэм деж уи гуфIэгъуэм гъуни нэзи иIэкъым. Трибунэм си гъэсакIуэхэу Къардэн Анзоррэ Гамзин Михаилрэ исти, сыжэри, IэплIэ яхуэсщIащ, «Тхьэм фигъэпсэу!» яжесIащ. ИужькIэ, а лъэхъэнэм ди республикэм и Президенту щыта Къанокъуэ Арсен къызэхъуэхъуну телефонкIэ ныщыпсэлъам, пресс-конференцым дыщIэсти, куэд дыдэрэ даIыгъат. Уи фIэщ зэрыхъун, а псори зэфIэкIыху телефоныр тримылъхьэжу Къанокъуэр къызэжьат! Къэбэрдей-Балъкъэрым япэ дыдэу нипсэлъыкIари арат. КъызэрызжаIэжамкIи, зы дакъикъэ димыгъэхуу, си Iуэхухэр зэрыкIуатэм телевизоркIэ кIэлъыплъащ Къанокъуэр. Сэ ар зыкIэ си гуапэ хъуати!</p>\n<p>- <strong>Пекин интервью къыщыщыпIахам, «Къэбэрдей-Балъкъэрым къуажэ къэс щIалэ цIыкIу куэд дэсщ чемпион къахэкIыфыну» жыпIауэ щытащ. КъызэрыслъытэмкIэ, пэжщ ар. Сыту пIэрэ ар къызыхэкIыр?</strong></p>\n<p>- Пэжщ, гу лъыстащ абы. Дэ ди лъэпкъым пелуан куэд хэтщ. Ахэр наIуэ къэхъун папщIэ, и чэзум гулъытэ яхуэщIын хуейуэ аркъудейщ. Дэ ди лъэпкъыр езыр лъэщщ, лъэрызехьэщ. Иджыпсту спортым ди щIыналъэми къэралми увыпIэшхуэ щеубыд. Иджыпсту апхуэдэ зэманщи, цIыхур Iуэхугъуэ гуэрым дихьэхыу щытын хуейщ, мыхъумыщIагъэ хэмыхуэн папщIэ. АбыкIэ икъукIэ сэбэпщ иужьрей зэманхэм къызэрагъэпэщ спорт клубхэр.</p>\n<p>- <strong>Аслъэнбэч, спортым нэхъ пэIэщIэ зытщIынщи, сыт уэркIэ нэхъ лIапIэ дыдэу щыIэр? Сыт цIыхум и хьэлхэм ящыщу япэ ибгъэщыр?</strong></p>\n<p><strong>- </strong>Сэ цIыхум и хьэлхэм ящыщу згъэнэхъапэр пэжыгъэмрэ лIыгъэмрэщ. ЦIыхум жиIар игъэзэщIэжыфу, напэ иIэу, хабзэ, щэн хэлъу щытмэ - ар адыгагъэщ, дахагъэщ. Аращ цIыхур цIыху зыщIыжыр. Сэри аращ. ЖысIам сепцIыжмэ, мыхъумыщIагъэ къыздалъагъумэ, цIыхум жысIэр и фIэщ мыхъужмэ, ар си дежкIэ щхьэфIэхщ.</p>\n<p><strong>Фырэ Анфисэ. </strong></p>\n<p> </p>\n</div></div></div>", "pub_date": "Mon, 18 Dec 2023 12:25:42 +0000", "author": "operator"}
{"title": "Квазархэр", "url": "https://apkbr.ru/node/9499", "description": "<div class=\"field field-name-field-rubrika field-type-taxonomy-term-reference field-label-hidden clearfix\"><ul class=\"links\"><li class=\"taxonomy-term-reference-0\"><a href=\"/sobesednik\" typeof=\"skos:Concept\" property=\"rdfs:label skos:prefLabel\" datatype=\"\">ЩIалэгъуэ</a></li></ul></div><div class=\"field field-name-field-image field-type-image field-label-hidden\"><div class=\"field-items\"><div class=\"field-item even\" rel=\"og:image rdfs:seeAlso\" resource=\"https://apkbr.ru/sites/apkbr.ru/files/styles/large/public/field/image/1604_14.jpg?itok=unDeMy7W\"><img typeof=\"foaf:Image\" src=\"https://apkbr.ru/sites/apkbr.ru/files/styles/large/public/field/image/1604_14.jpg?itok=unDeMy7W\" width=\"480\" height=\"270\" alt=\"\" /></div></div></div><div class=\"field field-name-body field-type-text-with-summary field-label-hidden\"><div class=\"field-items\"><div class=\"field-item even\" property=\"content:encoded\"><p><strong>Уахэ жыжьэм зыщызымыгъэпщкIуу астрономхэм гу зылъата къэщIыгъэхэм ящыщу я нэхъ шынагъуэ дыдэу къалъытар «квазаркIэ» зэджэхэрщ («квази» - латин псалъэщ, «ещхь» жыхуиIэщ).</strong></p>\n<p>Абы щыгъуэми, «Квазар» фIэщыгъэр а щIэныгъэлIхэм псалъэ зэхэухуэнэкIэу тIум: «quasi-stellar» («вагъуэм ещхь») жыхуиIэмрэ «radio source» («гуащIащэу радио-хысыджхэр къызыпкърыкI») мыхьэнэм хуагъакIуэмрэ къызэдыхахащ.</p>\n<p>Апхуэдэ цIэ зэхэткIэ астрономхэр «зыхуэупсар» 1950 гъэм хьэршым гу зыщылъата, и зэщIэпщIыкIэкIэ зыми емыщхь къэщIыгъэ телъыджэрщ.</p>\n<p>КъыжыIэпхъэщ, квазархэр уахэм къызэрыщыунэхуа щIыкIэмрэ зэрызэхэлъымрэ ехьэлIауэ астрофизикхэр иджыри къыздэсым зы еплъыкIэм къызэрытемыувыIари. Я нэхъыбэр щыхьэт зэрытехъуэмкIэ, квазархэр – вагъуэкъым, атIэ дэ тпэжыжьэ галактикэщIэхэу «мащэ кIыфI» зыхужаIэхэм хуабжьу зэхэзехуэн ящIахэрщ.</p>\n<p>ЩIы Хъурейм тет телескопхэмкIэ квазархэр, гъуэгуанэ абрагъуэ дыдэкIэ тпыIудзами, уахэм зэрыщытлъагъур икъусыкъужкIэ щызэщIэцIыуэ къэщIыгъэущ, къапкърыкI нэхур дызыщыщ Шыхулъагъуэ (Млечный путь) галактикэм хиубыдэ вагъуэ псоми, зэрыщыту къатщтэмэ, ядз нурым нэхърэ хуэдэ минкIэ нэхъыбэу.</p>\n<p>Къэдгъэлъагъуэмэ, «къызэрыгуэкI» квазарым и нэхур ди Дыгъэм ейм нэхърэ хуэдэ триллион 27-кIэ нэхъыбэщ. Езы астрофизикхэми зэрыжаIэу, апхуэдиз зи гуащIагъ квазарыр «зэрымыщIэкIэ» ди Дыгъэм нэхъ пэжыжьэу «къыгуэпха» Плутон уафэщIым и пIэ къызэрихутэу, секундэм и Iыхьэ тхуанэм къриубыдэу, ЩIы Хъурейм и псышхуэхэр дэнэ къэна, хышхуэу тет псоми, ткIуэпс зи цIэ къримынэу, бахъэ щытыкIэм хуигъэкIуэфынущ.</p>\n<p> </p>\n<p>АтIэми, жыжьащэу зэрытпыIудзам къыхэкIыу, квазархэм къызыпхадз нурыр ди деж къэсыным илъэс мелард бжыгъэхэр токIуадэ. Уегупсыс зэрыхъунумкIи, гъуэгуанэшхуэ зэпрагъэчу, зи нэхур дызэрыт лъэхъэнэм къэзыхьэсыфа квазархэм ящыщ зыбжанэр мы зэманым щыIэжкъым, е нэхъ мащIэрауэ, я теплъэм къыпхуэмыцIыхужын хуэдизу зихъуэжащ.</p>\n<p>Астрофизикхэм зэрытрагъэчыныхьымкIи, квазархэр апхуэдизу зэщIэзыгъэнахуэр я лъабжьэм зыщызыгъэпщкIуа, гъунэгъу захуэзыщI дэтхэнэри думпу зыщIэзылъафэ «мащэ кIыфIхэрщ», и Iэгъуэблагъэм къыщызылъэтыхь псори щIигъэхуабжьэу щызэжьэхигъэуэжкIэ, я зэхуакум «хъуаскIэ» ин дыдэхэр къыдэмылыдыкIыныр Iэмал зимыIэщи.        </p>\n<p>2022 гъэм и щIышылэм астрономхэм гу зылъата квазарыр алъандэрэ зрагъэлъагъуфахэм я нэхъыжь дыдэу къалъытащ. J0313-1806 нагъыщэмкIэ хагъэунэхукIар ди Дыгъэм къедза и къэухьым илъэс мелард 13-м къриубыдэу нэхум зэрызидз гъуэгуанэм хуэдизкIэ пэжыжьэщ.</p>\n<p>АтIэми, щIэныгъэлIхэм я нэхъыбэм зэрытрагъэчыныхьымкIэ, зыри зыIумылъ ди нэхэмкIи телескоп нэхъ ехьэжьа дыдэхэмкIи уафэм щытлъагъу вагъуэбэр къызэщIэзыубыдэж Уахэрыбжэр (Вселенная) къызэрыунэхурэ илъэс мелард 14-м нэблэгъэ дэкIащ. Ауэ щыхъукIи, «квазар нэхъ жьы дыдэ» жыхуаIэр астрономхэм мы зэманым зэралъагъур дунейм къытехьа иужь илъэс мелуан 670-рэ дэкIауэ игъуэтауэ щыта сэфэтым итущ.    </p>\n<p>Мыдрейуэ. ЩIэныгъэлIхэм зи гугъу тщIы къэщIыгъэхэм ящыщу я нэхъ ин дыдэу мы зэманым къалъытар S5-0014+81 нагъыщэр зрата квазарырщ. ЗэрыхуагъэфащэмкIэ, абы илъэс мелард 12-м нэблагъэ и ныбжьщ. И кIуэцIым зыщызыгъэпщкIуа «мащэ кIыфIым», уи фIэщ мыхъун хуэдизу, ди Дыгъэм къишэчым нэхърэ мелард 40-кIэ нэхъыбэ и хьэлъагъщ! Астрофизикхэм зэрыжаIэмкIэ, зы щIыпIэм тIэкIу-тIэкIуурэ зыщызэхуэзыхьэса къэщIыгъэм дежкIэ ар икъусыкъужкIэ куэдыIуэщ.</p>\n<p>Нэхъыщхьэжыр аращи, зи гугъу ящI квазарым зэгуэр (ар иджыщ щалъагъури) къызыпхигъэлыгъукIауэ щыта нурым и зэщIэнэхуэкIэр вагъуэ «къызэрыгуэкI» триллион 300-м зэхэту къадзым хуэдизщ, е нэгъуэщIу жытIэмэ, Шыхулъагъуэ вагъуэ зэрыбыным зэрыщыту къыпкърыкI нэхум нэхърэ мин 25-кIэ нэхъыбэщ.</p>\n<p>ФIэщщIыгъуейми, мы Iуэхуми щхьэусыгъуэу иIэр зыщ: S5-0014+81 квазарым и кIуэцIым зыщызыудыгъуа «мащэ кIыфIым» зы илъэсым къриубыдэу, псори зэхэту, ди Дыгъэм и хьэлъагъым елъытауэ мини 4-кIэ нэхъыбэ къэзышэчыфын пкъыгъуэхэр (дэнэ кърихми) зэрызыщIилъэфэфырщ.</p>\n<p><strong>КЪУМАХУЭ Аслъэн.</strong></p>\n<p>                                                                                                         </p>\n<p> </p>\n</div></div></div>", "pub_date": "Sat, 16 Dec 2023 14:13:03 +0000", "author": "operator"}
{"title": "Хьэршыр дызэригугъэм нэхърэ нэхъ гъунэгъущ", "url": "https://apkbr.ru/node/9460", "description": "<div class=\"field field-name-field-rubrika field-type-taxonomy-term-reference field-label-hidden clearfix\"><ul class=\"links\"><li class=\"taxonomy-term-reference-0\"><a href=\"/sobesednik\" typeof=\"skos:Concept\" property=\"rdfs:label skos:prefLabel\" datatype=\"\">ЩIалэгъуэ</a></li></ul></div><div class=\"field field-name-field-image field-type-image field-label-hidden\"><div class=\"field-items\"><div class=\"field-item even\" rel=\"og:image rdfs:seeAlso\" resource=\"https://apkbr.ru/sites/apkbr.ru/files/styles/large/public/field/image/1301_18.jpg?itok=nJ-gF8KV\"><img typeof=\"foaf:Image\" src=\"https://apkbr.ru/sites/apkbr.ru/files/styles/large/public/field/image/1301_18.jpg?itok=nJ-gF8KV\" width=\"480\" height=\"270\" alt=\"\" /></div></div></div><div class=\"field field-name-body field-type-text-with-summary field-label-hidden\"><div class=\"field-items\"><div class=\"field-item even\" property=\"content:encoded\"><p><em><strong>ГъэщIэгъуэнщ</strong></em></p>\n<p>1. Техникэр къигъэсэбэпурэ, цIыхур здынэплъыса хьэрш жыжьэм ЩIым и закъуэщ цIыхур зэрыпсэуну лъышэрэ (кислородрэ) псы къабзэрэ здэщыIэр. <br />\n2. ЩIыр дызэригугъэм хуэдэу хуэхъурейкъым. Ар щIыпIэ-щIыпIэкIэ «къыхопIиикI», машинэм шэрхъ лей кIэрыщIар къызэрытепIиикIым хуэдэу. Абы къыхэкIыу, ЩIым «бгы» иIэщ, километр 40075-рэ и хъуреягъыу. <br />\n3. УкъэувыIауэ ущыт уи гугъэми, хьэршым ехьэлIауэ къыбокIухь. Ар дауэ? ЩIыр Дыгъэм къокIэрэхъуэкIри!<br />\n4. ЗыхэпщIэркъым, пэжкъэ? АтIэ, иджыри зы пэж: ЩIым зы сыхьэтым километр 107826-рэ къызэпичу Дыгъэм йокIэрэхъуэкI.<br />\n5. ГеологиемкIэ США-м щыIэ IуэхущIапIэм къыщахутам тепщIыхьмэ, щIыхъей нэхъ ин дыдэр (балли 9,5-рэ) къыщыхъуар Чилищ, 1960 гъэм накъыгъэм и 22-м.<br />\n6. ЩIым зэгуэр мазитI иIащ.<br />\n7. США-м щыIэщ Плайя зыфIаща щIыпIэ шынагъуэр. ЗэрыжаIэмкIэ, абы мывэхэм «къыщакIухь». НэгъуэщIу жыпIэмэ, езыр-езыру мэIэпхъуэ. <br />\n8. Къурш нэхь кIыхь дыдэр псы лъабжьэм щIэлъщ! Абы километр 65000 и кIыхьагъщ. <br />\n9. ЦIыхур щIыуэпсым зэран зэрыхуэхъум къишэу дунейм и щытыкIэм зехъуэж, ЩIым псыр фIокIуэд. Апхуэдэу къахутащ 2004 - 2009 гъэхэм къриубыдэу дунейпсо мылым и бжыгъэм процент 40 зэрыхэщIар. <br />\n10. Е пщIауэ фIы ущымыгугъ, псалъэжьыр щIыуэпсым дигу къегъэкIыж кIэщI-кIэщIурэ… Псалъэм папщIэ, 1950 гъэхэм щIэныгъэ IуэхукIэ къагъэуауэ щыта, радиацэ куэд къызыпкърыкIа лагъымхэм къаIэта сабэр иджыри къэс атмосферэм хэтщ икIи уэшх къыщешхкIэ радиацэшхуэ къэзыутIыпщ пкъыгъуэхэр кърелъэсэхыж. ФщIэкъэ иджы апхуэдиз узыфэр къыздикIыр?<br />\n11. Тенджызхэм хъугъуэфIыгъуэ куэд яхъумэ. ГъэщIэгъуэнщ, ауэ абыхэм яхэлъщ дыщэ тонн мелуан 20-м нэс.<br />\n12. Венерэм бдзапцIэ уэшх къыщошх. Ар къызыхэкIыр къащIэн папщIэ щIэныгъэлIхэм ЩIым щрагъэкIуэкIащ къэхутэныгъэ зыбжанэ. КъызэрыщIэкIамкIи, къэбэкъауэм къридза сабэм хэлъу, бдзапцIэр атмосферэм дрепхъей, Венерэм и хьэуа пщтырым ар егъэткIужри, уэшхыу «йощэщэхыж». <br />\n13. Дыгъэ системэм планетэу 13 хэтщ. Курыт еджапIэм щыдагъэцIыхухэм къищынэмыщIауэ, (Плутоныр планетэшхуэхэм хабжэжыркъым) къэунэхуащ Церерэ, Плутон, Ханумеэ, Эридэ, Макемаке жыхуаIэхэр. </p>\n<p> </p>\n<p> </p>\n</div></div></div><div class=\"field field-name-field-author field-type-text field-label-hidden\"><div class=\"field-items\"><div class=\"field-item even\">Фырэ Анфисэ.</div></div></div><div class=\"field field-name-field-glav field-type-taxonomy-term-reference field-label-above clearfix\"><h3 class=\"field-label\">Главная статья (ФОТО ОБЯЗАТЕЛЬНО): </h3><ul class=\"links\"><li class=\"taxonomy-term-reference-0\"><a href=\"/glav_s\" typeof=\"skos:Concept\" property=\"rdfs:label skos:prefLabel\" datatype=\"\">Да</a></li></ul></div>", "pub_date": "Wed, 13 Dec 2023 10:18:03 +0000", "author": "operator"}
{"title": "Лъэпкъ къафэхэм я хъумакIуэ", "url": "https://apkbr.ru/node/9451", "description": "<div class=\"field field-name-field-rubrika field-type-taxonomy-term-reference field-label-hidden clearfix\"><ul class=\"links\"><li class=\"taxonomy-term-reference-0\"><a href=\"/sobesednik\" typeof=\"skos:Concept\" property=\"rdfs:label skos:prefLabel\" datatype=\"\">ЩIалэгъуэ</a></li></ul></div><div class=\"field field-name-field-image field-type-image field-label-hidden\"><div class=\"field-items\"><div class=\"field-item even\" rel=\"og:image rdfs:seeAlso\" resource=\"https://apkbr.ru/sites/apkbr.ru/files/styles/large/public/field/image/1201_20.jpg?itok=Z8tQ6qhi\"><img typeof=\"foaf:Image\" src=\"https://apkbr.ru/sites/apkbr.ru/files/styles/large/public/field/image/1201_20.jpg?itok=Z8tQ6qhi\" width=\"480\" height=\"270\" alt=\"\" /></div></div></div><div class=\"field field-name-body field-type-text-with-summary field-label-hidden\"><div class=\"field-items\"><div class=\"field-item even\" property=\"content:encoded\"><p><strong>КъБР-мрэ УФ-мрэ цIыхубэ къафэхэмкIэ щапхъэу къыщалъытэ «Нал цIыкIу» ансамблыр къызэрызэрагъэпэщрэ мы гъэм илъэс 35-рэ ирикъуащ. Абы ирихьэлIэу зыхуэдгъэзащ гупым и художественнэ унафэщI Къэбэрдей-Балъкъэр, Ингуш республикэхэм щэнхабзэмкIэ щIыхь зиIэ я лэжьакIуэ Куэшей Алик. <br />\n- Кавказым ис лъэпкъхэм я къафэхэм фIыуэ фыщыгъуазэщ. Нэхъ фызыхуэIэзэм я гугъу къытхуэщIыт, Алик.</strong></p>\n<p>\n- Лъэпкъ къафэхэм ящыщу нэхъыфI дыдэу дызыхуэIэзэр, дауи, ди адыгэ къафэ лIэужьыгъуэхэрщ. Лъапэрисэ, лъапэрышэ, ислъэмей, удж пыху, удж хэш жыпIэми, ахэращ псом нэхъ дызыхуэIэзэр. Дагъыстэным, Къэрэшей-Шэрджэсым, Шэшэным, нэгъуэщI куэдым я къафэхэми гулъытэ щыхуэтщIынущ ди пшыхьым. <br />\nКъафэ лIэужьыгъуэ щыжыпIэкIэ дэтхэнэми тхыдэ щхьэхуэ къыдокIуэкI. Абыхэми ди гъэсэнхэр хыдогъэгъуазэ, къафэм и гъэзэщIэм къыгуэхыпIэ хуаIэкъыми. Африкэм къикIа хьэщIэхэр щыщIэупщIэ щыIэщ ди ныбжьыщIэхэр къыщыфэкIэ щIыдэлъейм. Абы къыхэкIыу къафэм и тхыдэми нэгъуэщI лъэпкъхэм щыщхэр хагъэгъуэзэн хуей мэхъу, щакIуэ зэрыкIуэм, шабзэ зэрыуэм зэрыпыщIар къаIуатэрт ди сабийхэм. Щхьэж и къафэм и хабзэ иIэжщ. <br />\n- Къафэ гъуазджэмрэ щэнхабзэмрэ къыгуэхыпIэ зимыIэ адыгэ хабзэм, зыIыгъыкIэм, утыку итыкIэм сабийхэр зэрыхэвгъэгъуазэм шэч къытрахьэжу къыщIэкIынукъым сценэм хуэIэзэ фи ныбжьыщIэхэм яхэлъ Iэдэбагъэр зылъагъухэм. <br />\n- Iэмал имыIэу адыгэ хабзэм щыдогъэгъуазэ. НыбжьыщIэхэм баштекъузэкIэ хабзэр едгъащIэркъым икIи тхуегъэщIэнукъым, атIэ дащыдэлажьэкIэ псынщIагъэ гуэр ядэтлъагъум, хуэм-хуэмурэ ягурыдгъаIуэ мыхъумэ. Дахагъэрэ уардагъэрэ зыдэплъагъухэм, дауи, хабзэми хащIыкIыпхъэщ. <br />\nНэхъапэм гъунэгъу республикэхэм щыщ ди ныбжьэгъу къэфакIуэ гупхэр къедгъэблагъэурэ Шэджэм псыкъелъэхэм, Iуащхьэмахуэ лъапэм, Гуэл щхъуантIэхэм я нэгу зыщедгъэужьу щытащ. УнагъуэкIэрэ тедгуашэрэ тхьэмахуэкIэ дгъэхьэщIэу, ди лъэпкъ хабзэми хэдгъэгъуазэу. Ди сабийхэми абыхэм я деж зыщрагъэплъыхьырт. Абхъазым зауэ щыщыIам я сабийхэр къэтшащ, мылъкукIэ дадэIэпыкъуащ. Аращи, иджы щыIэ «Зэныбжьэгъугъэ» Iуэхур ди гупым 1989 гъэм къыхилъхьауэ, иджыри ар дгъэужьыхыркъым. Гъэ къэс сабийхэр къыдогъэблагъэ дэри езыхэм драгъэблагъэ. Иужь дыдэу Къалмыкъым дыщыIащ, тхьэ лъэIупIэм, шахмат Олимп пщIантIэм зыщыдагъэплъыхьащ, я тхыдэм дыщагъэгъуэзащ. Ди ныбжьыщIэхэм щIэщыгъуэ куэд ялъэгъуащ. <br />\n- Къызэрыхэбгъэщащи, фи гупыр хамэ къэрал куэдым щыIащ. Ди адыгэ хабзэр, Кавказым ис лъэпкъхэм я щэнхабзэ хъугъуэфIыгъуэхэр утыку щывогъэлъагъуэ, нэгъуэщIхэм ейм зыщывогъэгъуазэ. Хамэ къэралхэм фызэрыщыхьэщIам утезгъэпсэлъыхьынут.<br />\n- 2011 гъэм и гъэмахуэм зэ ежьэгъуэм къриубыдэу Израилымрэ Иорданиемрэ дызэрыщыIар гукъинэж тщыхъуащ. Ар зи фIыгъэр псори къытхузэзыгъэпэщыжа ХьэфIыцIэ Мухьэмэдщ. Япэ щIыкIэ Израилым дыкIуащ, абы дикIри Иорданием, аргуэру Израилым дгъэзэжащ. Иорданием щылажьэ Адыгэ Хасэм абы щыгъуэм и тхьэмадэу щыта Къардэн Самир гуапэу дригъэблэгъащ икIи абы зы концертышхуэ щыттащ, Хасэр зэхуашэсри. Къыхэгъэщыпхъэщ Иорданием цIыхубз, цIыхухъу хасэхэр щхьэхуэу зэрыщыIэр. А псори зэхуашэсри къытIущIащ. Дэри дахутепсэлъыхьащ Хэкум исхэм фи хабзэ, щэнхабзэ зэрахъумэм, я Хасэр дагъэцIыхуащ, дагъэлъэгъуащ. Израилым дэт адыгэ къуажитIым - Рихьэниерэ Кфар-Камэрэ - дыщыIащ, фестивалым драгъэблагъэри. ЖылитIми концертхэр щыттащ, пщIэшхуэ диIэу. Адыгэ унагъуэхэм дытрагуашэри дагъэхьэщIащ, ди сабийхэр бысымхэм ейхэм ядэджэгуу. ГъэщIэгъуэн куэд щытлъэгъуащ, я зэхэтыкIэр, псэукIэр дэркIэ щIэщыгъуэт. А къуажитIым щыпсэу ди лъэпкъэгъухэр зэрыпсэуакIуэм гу лъыттащ. Ди сабийхэр къыщежьэжым къэкIуэжыну хуэмейуэ я нэпсхэм къызэпажыхьат.<br />\nДыздэщыIа щIыналъэхэр къызэщIэпкъуэжмэ, ди сабийхэм псом нэхъ ягу ирихьар Израилращ. НэхъапэкIэ здэщыIа Словениери гукъинэж ящыхъуащ, сыту жыпIэмэ пщыхьэщхьэхэр хьэлэмэту къыхузэрагъэпэщырт, фестивалым къекIуэлIахэр щхьэж и лъэпкъ, и къэралым щыIэ джэгукIэр, къафэр ягъэлъагъуэу зэхэст, зэпеуэ щIыкIэу. Аращ удимыхьэхынкIэ Iэмал зимыIэ Iуэху дахэхэр щIэщыгъуэ щIащыхъуари. Дыхьэшхыу, гузавэу, апхуэдэу зыщыщ гупым дэщIыжу джэгу зэмылIэужьыгъуэ куэд ирагъэкIуэкIырти, фестивалым хэтахэм пщыхьэщхьэхэр къахуэмыгъэсу пэплъэрт. <br />\nТыркум щыпсэу ди лъэпкъэгъухэм драгъэблагъэри, щэнхабзэмкIэ министрыр, ди уэрэджыIакIуэ пажэхэр ди гъусэу дызэрыщыIэрэ куэд щIакъым. Тыркум ис джылахъстэнейхэр щыпсэу щIыпIэрт дыщыхьэщIар. Тэрч районым щыIэ къуажэхэр зэрыщысым хуэдэу тIысыжащ ахэр, ди Тэрч районыр абдеж ягъэIэпхъуа фIэкI умыщIэу къуажэцIэхэр зэрызыкIэлъыкIуэм хуэдэу яхъумэжауэ. Абыхэми дагъэлъэпIащ, Хасэм цIыхушхуэ зэхуишэсри. <br />\n </p>\n<p> </p>\n</div></div></div><div class=\"field field-name-field-author field-type-text field-label-hidden\"><div class=\"field-items\"><div class=\"field-item even\">Епсэлъар ТЕКIУЖЬ Заретэщ.</div></div></div><div class=\"field field-name-field-glav field-type-taxonomy-term-reference field-label-above clearfix\"><h3 class=\"field-label\">Главная статья (ФОТО ОБЯЗАТЕЛЬНО): </h3><ul class=\"links\"><li class=\"taxonomy-term-reference-0\"><a href=\"/glav_s\" typeof=\"skos:Concept\" property=\"rdfs:label skos:prefLabel\" datatype=\"\">Да</a></li></ul></div>", "pub_date": "Tue, 12 Dec 2023 13:58:58 +0000", "author": "operator"}
{"title": "Гъуэтх", "url": "https://apkbr.ru/node/9455", "description": "<div class=\"field field-name-field-rubrika field-type-taxonomy-term-reference field-label-hidden clearfix\"><ul class=\"links\"><li class=\"taxonomy-term-reference-0\"><a href=\"/sobesednik\" typeof=\"skos:Concept\" property=\"rdfs:label skos:prefLabel\" datatype=\"\">ЩIалэгъуэ</a></li></ul></div><div class=\"field field-name-field-image field-type-image field-label-hidden\"><div class=\"field-items\"><div class=\"field-item even\" rel=\"og:image rdfs:seeAlso\" resource=\"https://apkbr.ru/sites/apkbr.ru/files/styles/large/public/field/image/1102_16.jpg?itok=9C3lERhO\"><img typeof=\"foaf:Image\" src=\"https://apkbr.ru/sites/apkbr.ru/files/styles/large/public/field/image/1102_16.jpg?itok=9C3lERhO\" width=\"480\" height=\"270\" alt=\"\" /></div></div></div><div class=\"field field-name-body field-type-text-with-summary field-label-hidden\"><div class=\"field-items\"><div class=\"field-item even\" property=\"content:encoded\"><p><strong>Кавказ Шытх Нэхъыщхьэм хыхьэ тхыцIэщ, бгым ущхьэдэзышу ТIуапсы къалэм ухуэзыунэтI гъуэгум бгъурытщ, метр 336-рэ и лъагагъщ.</strong></p>\n<p>ЩIыпIэцIэхэр джыным илъэс куэдкIэ яужь ита КIуэкIуэ Джэмалдин зэригъэувамкIэ, фIэщыгъэм и япэ Iыхьэр  хуэпхь хъунущ хы ФIыцIэ Iуфэм Iуса «гъуае» адыгэ лъэпкъыу натхъуэджхэмрэ шапсыгъхэмрэ яхэзэрыхьыжам зэреджэу щытыгъам.</p>\n<p>ЕтIуанэ еплъыкIэ. ЩIыпIэцIэм и япэ Iыхьэр хуокIуэ «гъуэш» псалъэм. БзэщIэныгъэм ирилажьэхэм абы къикIыу къалъытэр «жыгбэгуц банапцIэр щытепщэ» е «жыг дахэ-дахэу зэрымыт мэз» жыхуиIэрщ. Ауэ щыхъукIи: «гъуэтх» - «мэз цIырхъ шытх» мыхьэнэм хуокIуэ.         </p>\n<p>                                              <strong>Гъуакъуэ - Георгиевскэ</strong></p>\n<p>Мы зэманым ТIуапсы и Iэхэлъахэм щыIэ Георгиевскэ къуажэм нэхъапэм зэреджэу щытар Гъуакъуэщ. А псалъэр IыхьитIу зэхэтщ: «Гъуэ»-рэ, «къуэ»-уэ. Япэ Iыхьэр, «гъуэны»-р, зэрыжытIащи, кIахэ адыгэхэр бжьэ матэхэм Iугъуэ зэрыщIагъэу удз лIэужьыгъуэм зэреджэмкъытехъукIащ. ЕтIуанэр зыхуэпхь хъунури гурыIуэгъуэщ.</p>\n<p>Зи гугъу тщIы къуажэр Псынэкъуэ (Пшенаха) зи фIэщыгъэ псыхъуэ цIыкIуу ТIуапсы и тIуащIэм егъэщIылIам Iусщ.</p>\n<p><strong>Гъуапэжь</strong></p>\n<p>ТIуапсы къалэм егъэщIылIа Iэхэлъахэм щыIэ бгылъэ шытхщ, ЦIэпс (Цыпка, ПцIэпс) къуажэ цIыкIум ипщэ-къухьэпIэ лъэныкъуэмкIэ къыдекIуэкI лъагапIэщ.</p>\n<p>Гъуапэжь псалъэр IыхьитIу зэхэтщ: гъуап (гъуапэ) – Iэгъуапэ мыхьэнэм хуэбгъакIуэ хъунымрэ «жьы» – «ин», «инышхуэ», «зэрыщыIэрэ зэманыфI дэкIа» егупсысыкIэм тедгъахуэмрэу. Мы щIыпIэм щыIэ бгъуэнщIагъхэм я нэхъ гъэщIэгъуэн дыдэми «Гъуапэжь» цIэр зэрехьэ.</p>\n<p>Мыри къыхэгъэщыпхъэщ. КIахэ адыгэхэм «бдзэжьей» псалъэм пагъакIуэу «пцIэ» жыIэкIэри яIэщ. Аращи, щIыпIэцIэхэм я къэунэхукIэ хъуар зэхэгъэкIыным дихьэххэм я нэхъыбэр щыхьэт зэрытехъуэмкIэ, зи гугъу тщIы лъагапIэр зыпэгъунэгъу къуажэ цIыкIум зэреджэри мыпхуэдэу къыдгурыIуэ хъунущ: «Цыпка – ЦIэпс – ПцIэпс – Бдзэжьеипс» жыхуиIэу.</p>\n<p>                                                 <strong>Гъуэнытх</strong></p>\n<p>Хы ФIыцIэ Iуфэм егъэщIылIа ПсыфIыпэ (Лазаревск) къалэ цIыкIум километр I9-кIэ (мэзылъэ IуащхьэхэмкIэ) пыIудза Тхьэгъэпщ адыгэ къуажэм пэгъунэгъу шытххэм ящыщ зыщ. Лъахэджхэм я нэхъыбэр щыхьэт зэрытехъуэмкIэ, псалъэр IыхьитIу: «гъуэны»-рэ «тхы»-уэ зэхэтщ.</p>\n<p>         «Гъуэны» жыIэкIэр кIахэ адыгэхэр бжьэ матэхэм Iугъуэ зэрыщIагъэу удз лIэужьыгъуэу дэ, къэбэрдейхэм, «жыгкугъу» (омела белая) зыхужытIэрщ. «Тхы» Iыхьэр, зэрынэрылъагъущи, къызэрыдгурыIуэ хъунур лъагапIэхэр зэпызыщIэ тхыцIэ (сэнтх) егупсысыкIэм тедгъахуэущ. Аращи, зэрыщыту къатщтэмэ, мы фIэщыгъэм къикIыр ди нэгу къызэрыщIэдгъэхьэ хъунур «гъуэным щIигъэна шытх» мыхьэнэм хуэкIуэущ.</p>\n<p>                                                 <strong>Гъопсы - Гъуэпсы</strong></p>\n<p>Мы псы цIыкIум фIаща псалъэм и зэхэгъэувэкIэ хъуам теухуауэ еплъыкIэ зыбжанэ щыIэщ.</p>\n<p>Абыхэм ящыщ зыщ «Адыгская (Черкесская топонимия)» тхылъ гъуэзэджэр зи IэдакъэщIэкI КIуэкIуэ Джэмалдин къигъэлъэгъуари. ЩIэныгъэлIым зэрытригъащIэмкIэ, фIэщыгъэр «гъо» - «гъуэ» (ятIагъуэр зи тепщэ гъуэжьыгъэ), «псы» Iыхьэхэу зэхэтщ. Ауэ щыхъукIи, къызэрыдгурыIуэ хъунур «гъуэжьыпс» мыхьэнэм хуэдгъакIуэущ.</p>\n<p>Адыгэ Республикэм щыпсэуа лъахэхутэ цIэрыIуэ Мерэтыкъуэ Къасым зэригъэувамкIэ, фIэщыгъэм и япэ Iыхьэу «гъо» - «гъуэ» теплъэ зиIэр ди нэгу къызэрыщIэдгъэхьэ хъунур «бгъуэнщIагъ» егупсысыкIэм ухуэзышэ «гъуэ» жыIэкIэм техуэущ.</p>\n<p>Мыбдежым зи гугъу щытщI «Гъуэпсы» псалъэр «ШIоикъу» («ФIеикъуэ», «Большое Псеушхо», «Псыущхъуэ») шапсыгъ къуажэ телъыджэм къуэкIыпIэ лъэныкъуэмкIэ къыщыблэж псы цIыкIум и цIэщ. ШIоикъуэпс (ФIеикъуэпс) а жылэм блэкIа иужькIэ, Ныожъыепс (Ныуэжьыпс) зи фIэщыгъэ псы нэхъ иным холъэдэж.</p>\n<p>                            <strong>             Унэ-убэт - Гоноубат–</strong></p>\n<p>         Гоноубат – Унэ-убэт иджырей Краснодар краймрэ Адыгэ Республикэмрэ щежэх псыщ.</p>\n<p>Пшэху (Пшаф) зыфIаща мэзылъэ шытхым ищхъэрэкIэ гъэза и джабэщIхэм псы къуэпс цIыкIуурэ зыкъыщызэщIекъуэри, Шэнджий псы хъумапIэм холъэдэж. Бзэр зыджхэм зэрыжаIэмкIэ, «убэт» Iыхьэр «убэтэн» (кIахэ диалект) псалъэм къытехъукIащ, къызэрыбгурыIуэ хъунури «зэтезыкъутэ», «зэтезыубэ» мыхьэнэхэр иIэущ. Зэрыщыту къатщтэмэ, «Унэ къутэ» жыхуиIэщ.</p>\n<p>                                  <strong> Гнокопсе - Гыны-къуэ-псы </strong></p>\n<p>         ТIуапсы щIыналъэм щежэх Агуий псым хэлъэдэж къуэпсхэм язщ.</p>\n<p>«Гыны» жыIэкIэр адыгэбзэм и шапсыгъ псэлъэкIэм (диалектым) къызэрыщыкIуэр «къэбыстэ» мыхьэнэ щиIэущ. «Къуэ», «псы» Iыхьэхэм къарыкIыр дэркIи гурыIуэгъуэу щыщыткIэ, фIэщыгъэр зэрыщыту къатщтэмэ, зыхуэтхь хъунур «къэбыстэ къыщыкI къуэладжэ» жыхуиIэущ.</p>\n<p>Агуий шапсыгъ къуажэм лъэныкъуэкIэ къыщыщхьэщыт мэзылъэ шытххэм язым зэреджэр «Гыныкъопсытхщ».</p>\n<p>                                      <strong>Гочег Маф - ГъуэщIагъ махуэ</strong></p>\n<p>Адыгэ Республикэм пэгъунэгъуу, иджырей Краснодар крайм хыхьэ Псыхуабэ (Горячий Ключ) зыгъэпсэхупIэм и Iэхэлъахэм щыIэ бгъуэщIагъщ.</p>\n<p>Мывэ скъар лъагэу урысхэм «Петушок» зыфIащам пкърыт гъуэдыдж-гъуэжлау тIуащIэщ. Хъыбарыжьхэм къызэраIуэтэжымкIэ, абазэхэхэм ящыщу укIкIэ зи хьэкумыр (судыр) ящIахэм пIалъэ гуэркIэ зыщагъэбыдэу щыта екIуэлIапIэщ. ЗэрыжаIэжымкIи, зи псэр ягъэныну зытраIуахэм ящыщу а бгъуэнщIагъым зи лъэр нэзыхусыфахэм къытралъхьар хуагъэгъурт. Абы иужькIэ, «щтапIэ» ихьэжахэм, бгъуэнщIагъыр ябгынэрти, бгы нэхъ лъагэхэмкIэ яунэтIырт. Аращ зэпыщIа гъуэжлауитIым «ГъуэщIагъ махуэ» фIэщыгъэр щIытрагъэIукIауэ щытари.</p>\n<p>                                                                           <strong>КЪУМАХУЭ  Аслъэн.</strong></p>\n</div></div></div>", "pub_date": "Mon, 11 Dec 2023 12:25:26 +0000", "author": "operator"}
{"title": "ДызрихьэлIахэр хамэ уафэщI къикIат", "url": "https://apkbr.ru/node/9318", "description": "<div class=\"field field-name-field-rubrika field-type-taxonomy-term-reference field-label-hidden clearfix\"><ul class=\"links\"><li class=\"taxonomy-term-reference-0\"><a href=\"/sobesednik\" typeof=\"skos:Concept\" property=\"rdfs:label skos:prefLabel\" datatype=\"\">ЩIалэгъуэ</a></li></ul></div><div class=\"field field-name-field-image field-type-image field-label-hidden\"><div class=\"field-items\"><div class=\"field-item even\" rel=\"og:image rdfs:seeAlso\" resource=\"https://apkbr.ru/sites/apkbr.ru/files/styles/large/public/field/image/2803_21.jpg?itok=Yld2nitV\"><img typeof=\"foaf:Image\" src=\"https://apkbr.ru/sites/apkbr.ru/files/styles/large/public/field/image/2803_21.jpg?itok=Yld2nitV\" width=\"480\" height=\"270\" alt=\"\" /></div></div></div><div class=\"field field-name-body field-type-text-with-summary field-label-hidden\"><div class=\"field-items\"><div class=\"field-item even\" property=\"content:encoded\"><p><strong>   ЩIы Хъурейм телъэтыкIыу ПланетэщIэм хуаутIыпща етIуанэ экспедицэм сыхагъэхьат. Ар сэркIэ, дауи, насыпышхуэт. ФIыуэ слъагъуу щыта си адэм и кхъащхьэм Iэ зэрыдэслъэфынум и мызакъуэу, дунейм цIыхуу тетым я нэ къызыхуикI уафэщI телъыджэм и щIыгу техьахэми сыщрагъусэкIэ.   </strong></p>\n<p>Гупым хэтхэм тIурытI-щырыщ зитщIыкIырти, Iэгъуэблагъэр щIэтпщытыкIырт. ПланетэщIэр ди ЩIым ещхьщ. Ауэ цIыхуу щыпсэур мащIэ дыдэщ. ЛъапцIэхэщ, пцIанэхэщ. Зэ плъэгъуахэм етIуанэу уарихьэлIэжыркъым.</p>\n<p>… Нэпкъым дыщIэтурэ чыцэм дыхохьэ. Лъэбакъуищэ зыбжанэ нэхъ дымыкIуу дыкъэувыIащ. Ди нэкIэ тлъагъур ди фIэщ тхуэмыщIу дызэплъыжащ. Тафэ дызыхуэкIуэм тетщ хьэршырыкIуэ кхъухь. Чэтэн хужькIэ щIэуфащи, и дамыгъэр къытхуэлъагъуркъым. УвыIэгъуэ имыIэу ашык гуэрхэр кхъухьым иралъхьэ. ГъущI кIапсэ хъурейкIэ къэухъуреихьащи, щыгъыныджэ хьэдэу кIэрылъыр пхуэбжынкъым.  </p>\n<p> - Хэт хъуну? Дэни къиукI мы лIыукI гупыр?! – тепыIэркъым Мартин.</p>\n<p>Мичивиснаускас ищIа кIэщIэпщыпIэм и фIыгъэкIэ станц пщIантIэм дыдыхьащ. Iэмэпсымэ икIи Iэщэ гъуэзэджэу тIыгъхэмкIэ псори дгъэжеящ. Iэпхлъэпх тщIа нэужьщ а гупым зыкъыщедгъэщIэжар!</p>\n<p>Зи гур иджыри къимыхьэжа пашэм къэхъуар къыхуэмыщIэу дызэпеплъыхь.</p>\n<p>- Сыт хуэдэ уафэщI фыкъыздикIар?</p>\n<p>- Уратаным.</p>\n<p>- Мы вагъуэ картэмкIэ дыгъэлъагъут Уратаныр здэщыIэр, - пашэм и пащхьэм ирихьащ картэр.</p>\n<p> - Ди планетэри? – нэрылъагъуу къэскIащ ар. - ФэзгъэлъагъункIэ Iэмал зимыIэщ. Мыбы нэс сыкъэлъэтауэ ди цIыхухэм сыкъащIэмэ, игъащIэм щэхуу зесхьари мураду сиIари зэтещэхэжащ! Уратаным фыпысщIэнукъым! – гъыну зыкъызэщIэзыщIа сабийщ жыпIэнт нэпсеягъэм итхьэлэ пашэр.</p>\n<p>- Ущымыуэ, капитан! – нэхъ щабэ зыхуищIащ Мартин пашэм. – ИгъащIэ лъандэрэ ЩIым щыпсэу цIыхухэм я нэр къызыхуикIщ нэгъуэщI планетэхэм пыщIэныгъэ хуаIэныр! Сэ жысIэнкъым фи цIыхухэри абы щIэмыхъуэпсауэ! Нэпсеягъэм зыдебгъэхьэхыу, планетищым я насып къэкIуэнум уемылъэпауэ, капитан! КъинэмыщIар арауэ, фэ фыгъэрщ! ПланетэщIэм щыпсэуа цIыхухэм ящыщу фIэщIэкIуэдар мащIэ! Дунейри къызэIыхьэныфэщ! ЕпIэщIэкIи дызэгурыгъаIуэ!</p>\n<p> - Си цIыхухэм я закъуэу пIэрэ-тIэ гъэрыр?! – къытхэплъащ пашэр.</p>\n<p>- КъызгурыIуакъым? – жиIащ Мартин. Псори дызэплъыжащ.</p>\n<p>- Пэжщ, пэж! А жыпIам утемыкIынумэ, ЩIым хувиIа пыщIэныгъэм фызэрыпыкIар зэгъащIэ! – зэтелъщ игурэ и щхьэрэ пашэм. – «Хьэмбылуужьхэм» щыщ тIощIырыпщI хэкIуэдащ, жыпIэу, уи цIыхуми сысейми лей ядомыгъэхыу дызэгурыгъаIуэ!</p>\n<p>- ЗэрыжыпIэмкIэ, ЩIым худиIа пыщIэныгъэр зэпызыудар фэращ, - жиIащ Мартин. – Ауэ абы къикIыркъым дэ дыгъэру. Дэ ЩIым дыкъригъэжьащи, ЩIым дыкъилъыхъуэжынущ. Фэ хэт фыкъэзылъыхъуэжынур?</p>\n<p>А дакъикъэм си пащхьэ дыдэм зы хъуаскIэ нэху гуэрхэр къыщыпщIыпщIащ. Къэслъэгъуар зыхуэзгъэщIэгъуэну зи ужь сит си гъусэхэми ар дыдэр ялъагъурт. Псори щэхубзэ дыхъуат. ГъэщIэгъуэнрати, зытепщIыпщIэр ди Iэпщэм илъ электроннэ сыхьэтхэрт. Сеплъурэ цIуугъэнэхэр зэкIэсри, хьэрф щыгъэу зэпыуващ. «ПыщIэныгъэщIэщ!» - сегупсысащ сэ.</p>\n<p>«Союз-2! Союз-2! Сэ сы-Мазэщ! Сэ сы-Мазэщ! – КъэсщIатэкъэ! - къогуфIыкI си гур. – НэгъуэщI планетэхэм якIэлъыплъу Мазэм щыIэ «Центрым» хъыбар фегъащIэ ПланетэщIэм и озоныр зэрыкIуэщIымкIэ! ИкIэщIыпIэкIэ ПланетэщIэр фыбгыни, ЩIым къэвгъэзэж!»   </p>\n<p>ПыщIэныгъэхэмкIэ къытIэрыхьар икъусыкъужкIэ хъыбар гущIыхьэт. ЩIэщхъу бзаджэу къэхъунум щымыгъуазэу къысщыхъур экспедицэ щэхум я закъуэт. Дгъэжеяхэр, зэрызэбгрыукIуриикIауэ, щылъти, дыгъэпсым зрагъэу фIэкIа зэрыпщIэн щыIэтэкъым. Щыгъыныджэхэрэ пэт къэхъунур псэкIэ зэрызыхащIэр къапщIэу загъэбзэхыжырт. ХьэкIэкхъуэкIэхэри зэхэзехуэнти, щхьэж и макъ къызэрихькIэ щыкIий-щыгъуахъуэкIэ, загъеижу къытфIэщIырт. Псэ зыIут псори щхьэлажьэ хъуати, я нэхэр здэплъэмкIэ, зым иужь адрейр иту, я лъэр зэдахьырт.</p>\n<p>- Центрым и унафэр унафэщ, ныбжьэгъухэ! – жиIащ Мартин, зи псэр щыхэкIым къеджэрэзэха мэз джэдыр къиIэтри.</p>\n<p>- Мартин! – а дакъикъэм си гум къэкIар къызэрыщыхъунум сыхуэпIащIэу, гъунэгъу зыхуэсщIащ.</p>\n<p>- Сыт, Вагъуэбж? – жиIащ абы, мэз джэдыр зригъэтIылъэкIри. </p>\n<p>- ДыутIыпщыж хъуну къызолъытэ экспедицэ щэхур.</p>\n<p>- Сыт жыпIэр?! – губжьауэ къысхуеплъэкIащ Мичивиснаускас.</p>\n<p>- ЖысIэнум сынэвгъэс! – сылъаIуэрт сэ.</p>\n<p>- ДевгъэдаIуэ нэхъыщIэ цIыкIум, ныбжьэгъухэ! – Мартин и Iэр къиIэтри, си гъусэ зэрыгъэплъахэр зэтесабыращ.</p>\n<p>- Мыбыхэм дэ псалъэ къазэрыпыдмыхынур нэрылъагъущ! – жысIащ сэ. – Си гугъэмкIэ, иджыпсту фи нэкIэ флъэгъуа пыщIэныгъэщIэмкIэ Уратаным щыпсэухэм запытщIэфынущ.</p>\n<p>- Зы электроннэ сыхьэт экспедицэ щэхум я кхъухьым!..</p>\n<p>- Ардыдэщ, Мартин, ардыдэ!</p>\n<p>- Нэгъэсауэ гупсысэ тэмэмщ, ныбжьэгъухэ! – къигуфIыкIащ и нэхэр Аль-Хафез.</p>\n<p>Си электроннэ сыхьэтым гъэпщкIупIэ къыхуэтлъыхъуэху, ди япэрей пыщIэныгъэр зэрагъэкIуэда Iэмэпсымэхэми дарихьэлIэнтэкъэ?</p>\n<p>Iуэхур зыIут псори сэтей къыщыхъум, Мартин хамэхэм я пашэм бзаджагъэ хуекIуащ - ди пыщIэныгъэр хуит къытхуащIыж закъуэмэ, ЩIы Хъурейм «щынэхъ лъапIэ дыдэ электроннэ сыхьэтыр» иритыну къигъэгугъащ. ПланетэщIэм зыкъызэрытетIэтыкIыу арыншами ди пыщIэныгъэр зэпэщыжынут. Абы дызэрыщыгъуазэм пашэм сыт хищIыкIрэт. Арати, Мартин и сыхьэтри пашэм и Iэпщэм къихутащ!..</p>\n<p>ПIащIэгъуэкIэ зыдгъэхьэзырыжри зытIэтыжат. Дыкъыздэлъэтэжым, экспедицэ щэхум зызэрагъэхьэзырыжым телеэкранхэмкIэ дакIэлъыплъырт. Сигури си псэри къыщызнэрт си адэм и кхъащхьэр здэщыIэ ПланетэщIэм. Нэпс къысфIекIуахэр IэпэлъэщI цIыкIумкIэ щIэслъэщIыкIыурэ, къызэднэкI ПланетэщIэм сэлам есхыжырт. Сэ хьэкъыу си фIэщ хъурт Мазэм и махуэр къызыхуэкIуэнкIэ гузэвэгъуэр къызыкIэщIэзэрыхьа уафэщIыр ЩIым къызэрыхуегъэлынур. Си фIэщ хъурт ЩIым Уратан планетэми зыпищIэнымкIэ щыIэ хъуа Iэмалхэри зэрыхэкIыпIэр.</p>\n<p>- «ЩIы Хъурейм и лIыхъужь» цIэ лъапIэр къызэрыпфIащамкIэ дынохъуэхъу, Вагъуэбж! – къызбгъэдыхьащ Мартин, Мазэм къратыкI хъыбархэм зэредаIуэ тхьэкIумэIулъхьэр зыIурихри...</p>\n<p><strong>  ПЩЫХЬЭЩ</strong><strong>I</strong><strong>Э Сэлам.             </strong></p>\n</div></div></div>", "pub_date": "Tue, 28 Nov 2023 13:08:49 +0000", "author": "operator"}
{"title": "ГушыIэр зи щIасэхэр", "url": "https://apkbr.ru/node/9298", "description": "<div class=\"field field-name-field-rubrika field-type-taxonomy-term-reference field-label-hidden clearfix\"><ul class=\"links\"><li class=\"taxonomy-term-reference-0\"><a href=\"/sobesednik\" typeof=\"skos:Concept\" property=\"rdfs:label skos:prefLabel\" datatype=\"\">ЩIалэгъуэ</a></li></ul></div><div class=\"field field-name-body field-type-text-with-summary field-label-hidden\"><div class=\"field-items\"><div class=\"field-item even\" property=\"content:encoded\"><p><strong>         КъБР-м и Музыкэ театрым тхьэмахуэ кIуам щекIуэкIащ «Лига КВН КБР» фестивалыр. Ар теухуауэ щытащ Студентхэм я дунейпсо махуэм. ГушыIэ пшыхьыр къызэригъэпэщащ КъБР-м ЩIалэгъуалэ IуэхухэмкIэ и министерствэм, </strong><strong>«Развитие системы поддержки молодежи «</strong><a href=\"https://nalchik.bezformata.com/word/molodezh-rossii/181532/\" title=\"Молодежь России\"><strong>Молодежь России</strong></a><strong>» къэрал программэм хыхьэу.</strong></p>\n<p>         Ар республикэм и курыт, еджапIэ нэхъыщхьэхэм я студентхэм я зэхыхьэт. Абы хэтащ Ставропольемрэ Владикавказрэ къикIа гупхэри. Фестивалым щытекIуащ Владикавказ и <strong>«</strong><a href=\"https://nalchik.bezformata.com/word/visokie-ozhidaniya/18336364/\" title=\"Высокие ожидания\"><strong>Высокие ожидания</strong></a><strong>», </strong>Налшык и<strong> «Стюардесса по имени Жанн<a href=\"https://nalchik.bezformata.com/word/styuardessa-po-imeni-zhanna/1243727/\" title=\"Стюардессы по имени Жанны\">а</a>»  </strong>гупитIыр.</p>\n<p>         Проектхэр гъэзэщIэнымрэ егъэджэныгъэ, щIалэгъуалэ IуэхущIапIэхэм ядэлэжьэнымкIэ къудамэм и унафэщI МафIэдз Линэ зэрыжиIэмкIэ, КВН-м щIалэгъуалэр драгъэхьэхын, щIалэгъуалэ гупхэм  хэтхэм зрагъэужьын папщIэ, КъБР-м ЩIалэгъуалэ IуэхухэмкIэ и министерствэм республикэм и жылагъуэ зэгухьэныгъэхэм я гъусэу Къэрал концерт гъэлъэгъуапIэм жэпуэгъуэм и кIэхэм адыгэбзэрэ балъкъэрыбзэкIэ КВН щрагъэкIуэкIащ. ЗэфIэкIымрэ гушыIэмрэ я фестивалым хэтащ республикэм и къалэхэмрэ районхэмрэ щыщ гупхэр. АдыгэбзэмкIэ зэпеуэр ирагъэкIуэкIащ ХьэтIохъущокъуэ Къазий и цIэр зезыхьэ зэгухьэныгъэм адыгэбзэмрэ адыгэ литературэмкIэ и егъэджакIуэхэм я нэIэм щIэту. БалъкъэрыбзэкIэ ар къызэрагъэпэщащ Мечиев Кязим и цIэр зезыхьэ ЩэнхабзэмкIэ фондыр я дэIэпыкъуэгъуу. КъызэгъэпэщакIуэхэм сертификатхэмрэ саугъэтхэмрэ иратащ фестивалым хэта псоми.</p>\n<p>         - Пэжыр жысIэнщи, Iуэхур лъэпкъыбзэхэмкIэ къыщыхэтлъхьэм апхуэдэ щIэупщIэ иIэну дигу къэкIыртэкъым. Тхылъхэр къагъэхь хъуну хъыбар едгъэщIа нэужь, зэпымыууэ щIалэгъуалэр къэпсалъэрт, къатхэрт. Гупхэр езыр-езыру къызэрагъэпэщыжурэ гушыIэхэр ягъэхьэзыращ. Языныкъуэхэр япэу утыку ихьауэ арат, - жеIэ МафIэдзым. - Зэрызагъэхьэзырым дыкIэлъыплъащ, дадэIэпыкъуащ. ГурыIуэгъуэ хъуащ лъэпкъыбзэхэмкIэ КВН-м зегъэужьын зэрыхуейр. А Iуэхум етIанэгъи пытщэу зедгъэубгъуну ди мурадщ. Ди щIалэгъуалэм заужьынымкIэ Iэмал куэд яIэщ КъБР-м и Правительствэмрэ республикэм ЩIалэгъуалэ IуэхухэмкIэ и министерствэмрэ, «Развитие системы поддержки молодежи «Молодежь России» къэрал Iуэхум и фIыгъэкIэ.</p>\n<p>         Гупыж зыщIа псоми Iэмал яIащ фестивалым еплъыну. НэхъапэIуэкIэ КВН школыр къызэрагъэпэщат, утыку зэрихьэнум, гушыIэ зэрагъэхьэзырынум теухуахэм щыхагъэгъуазэу. Апхуэдэу щIалэгъуалэм я  упщIэхэм жэуап еттащ. Фестивалым щыщ Iыхьэу а школыр зэпымыууэ къызэрагъэпэщыну яубзыхуащ.</p>\n<p>         - Мы гъэм накъыгъэм къызэдгъэпэщат гъунэгъу щIыналъэхэмрэ къалэхэмрэ – Ставрополь крайм, Ингуш Республикэм, Владикавказ, Пятигорск къалэхэм - я гупхэр зыхэта КВН, - жеIэ «Лига КВН КБР» IуэхущIапIэм и унафэщI икIи и редактор Джантудуев Рустам. – Иджырейр Студентхэм я дунейпсо махуэм тедухуащ. Гъунэгъу республикэхэм я гупхэри къедгъэблэгъащ. Гупий джэгуащ: плIыр ди щIыналъэм щыщщ. Адрейхэр Ставрополрэ Владикавказрэ къикIащ. КъызэгъэпэщакIуэхэр гупхэм дадоIэпыкъу, дахуозэ, гушыIэ тхыгъэхэр догъэхьэзыр. Ди щIалэгъуалэм гушыIэ дахэ яхэлъщ. Псом хуэмыдэу уасэншэщ ди нобэм пэджэж гушыIэхэр. Къэбгъэлъагъуэмэ, иджыблагъэ Налшык зыкъыщызыгъэлъэгъуа урыс артистхэм ятеухуа гушыIэхэр гъунэжт, ди гъуэгухэм я Iуэху зэIумыбзхэри къызэщIиубыдэу. УнэтIыныгъэ щхьэхуэхэм къыхэжаныкIахэр дгъэлъэпIащ. Апхуэдэщ «актёр нэхъыфI», «актрисэ нэхъыфI» зыфIащахэр. Дэтхэнэри саугъэтхэмкIэ дгъэпажащ.</p>\n<p>         ИлъэситI и пэкIэ къызэрагъэпэща «Стюардесса по имени Жанна» гупым и унафэщI Шыдджын Имран дыщигъэгъуэзащ я гупым. Ахэр КIуэкIуэ Валерэ и цIэр зезыхьэ Къэбэрдей-Балъкъэр мэкъумэш къэрал университетым щеджэ Гуэныбэ Инал, Бэрэгъун Анзор, Куэт Аслъэн, Шыбзыхъуэ Руслан сымэщ.</p>\n<p>         - УатекIуэну мытыншми, зэдгъэхъулIащ. Гувауэ фестивалым зыхуэдгъэхьэзырын щIэддзат. ЯпэщIыкIэ гупыр тхузэмыгъэуIуурэ гугъу дехьами, иужьым псори зэтедублэжащ. Япэ увыпIэр зэрызыIэрыдгъэхьэфар ехъулIэныгъэшхуэщ ди дежкIэ, - жеIэ Имран. – Ди унафэщI Джантудуев Рустам фIыщIэ худощI. Ди гупым къыхэдгъахъуэу утыкушхуэхэм дихьэну дыщIохъуэпс.</p>\n<p><strong>ТЕКIУЖЬ Заретэ.</strong></p>\n<p> </p>\n</div></div></div>", "pub_date": "Tue, 28 Nov 2023 12:27:54 +0000", "author": "operator"}
{"title": "Фэеплъ щхъуантIэхэр", "url": "https://apkbr.ru/node/9278", "description": "<div class=\"field field-name-field-rubrika field-type-taxonomy-term-reference field-label-hidden clearfix\"><ul class=\"links\"><li class=\"taxonomy-term-reference-0\"><a href=\"/sobesednik\" typeof=\"skos:Concept\" property=\"rdfs:label skos:prefLabel\" datatype=\"\">ЩIалэгъуэ</a></li></ul></div><div class=\"field field-name-field-image field-type-image field-label-hidden\"><div class=\"field-items\"><div class=\"field-item even\" rel=\"og:image rdfs:seeAlso\" resource=\"https://apkbr.ru/sites/apkbr.ru/files/styles/large/public/field/image/2502_14.jpg?itok=b-ZO6rMY\"><img typeof=\"foaf:Image\" src=\"https://apkbr.ru/sites/apkbr.ru/files/styles/large/public/field/image/2502_14.jpg?itok=b-ZO6rMY\" width=\"480\" height=\"270\" alt=\"\" /></div></div></div><div class=\"field field-name-body field-type-text-with-summary field-label-hidden\"><div class=\"field-items\"><div class=\"field-item even\" property=\"content:encoded\"><p><strong>Тэрч къалэм дэт, кадетхэр щрагъаджэ интернат №3-м иджыблагъэ Iуэху гуапэ щекIуэкIащ – абы жыгхэр щыхасащ, дзэ Iуэху хэхам хэкIуэдахэм я фэеплъу. </strong></p>\n<p>\nЕджапIэм и унафэщI Багъэтыр Эдуард къыхилъхьа жэрдэмыр гуапэу даIыгъащ къыдэлажьэхэмрэ ныбжьыщIэхэмрэ икIи школ пщIантIэм щыхасащ пхъэхуей жыг 45-рэ.<br />\n«ЖыгыщIэ цIыкIухэм гъащIэщIэ щагъуэтащ кадетхэм я еджапIэм и пщIантIэм. Нобэрей «Фэеплъ щхъуантIэхэм» тщагъэгъупщэнкъым я псэр Хэкум, пэжыгъэм щIэзытахэр, фашизмэм пэщIэтахэр», - жаIащ жыг хадэ цIыкIур хэзысахэм. <br />\n </p>\n<p> </p>\n</div></div></div><div class=\"field field-name-field-author field-type-text field-label-hidden\"><div class=\"field-items\"><div class=\"field-item even\">БЭВЫКЪУЭ Алыдж.</div></div></div><div class=\"field field-name-field-glav field-type-taxonomy-term-reference field-label-above clearfix\"><h3 class=\"field-label\">Главная статья (ФОТО ОБЯЗАТЕЛЬНО): </h3><ul class=\"links\"><li class=\"taxonomy-term-reference-0\"><a href=\"/glav_s\" typeof=\"skos:Concept\" property=\"rdfs:label skos:prefLabel\" datatype=\"\">Да</a></li></ul></div>", "pub_date": "Sat, 25 Nov 2023 14:59:12 +0000", "author": "operator"}
{"title": "ДызыIущIэр дэщхь-дэмыщхьт", "url": "https://apkbr.ru/node/9237", "description": "<div class=\"field field-name-field-rubrika field-type-taxonomy-term-reference field-label-hidden clearfix\"><ul class=\"links\"><li class=\"taxonomy-term-reference-0\"><a href=\"/sobesednik\" typeof=\"skos:Concept\" property=\"rdfs:label skos:prefLabel\" datatype=\"\">ЩIалэгъуэ</a></li></ul></div><div class=\"field field-name-field-image field-type-image field-label-hidden\"><div class=\"field-items\"><div class=\"field-item even\" rel=\"og:image rdfs:seeAlso\" resource=\"https://apkbr.ru/sites/apkbr.ru/files/styles/large/public/field/image/2101_22.jpg?itok=TwCM-nqq\"><img typeof=\"foaf:Image\" src=\"https://apkbr.ru/sites/apkbr.ru/files/styles/large/public/field/image/2101_22.jpg?itok=TwCM-nqq\" width=\"480\" height=\"270\" alt=\"\" /></div></div></div><div class=\"field field-name-body field-type-text-with-summary field-label-hidden\"><div class=\"field-items\"><div class=\"field-item even\" property=\"content:encoded\"><div><strong>ПланетэщIэр ди ЩIым ещхьщ. КIуэаракъэ, ещхьыркъэпсщ. Уэшхи къыщошх, уэси къыщос, къэкIыгъэхэмкIэ ди ЩIым йокъулеекI, хьэкIэкхъуэкIэхэр, къуалэбзухэр, хьэпщхупщхэр щынэхъыбэжщ. Ауэ, цIыхуу щыпсэур мащIэ дыдэщ. Iэпхъуэрыпсэущи, зэ узрихьэлIа гупыр етIуанэм плъагъужыркъым. ЛъапцIэхэщ, пцIанэхэщ. ЗэрыщакIуэ, зэрызахъумэж Iэщэр мыхьэнэншэщ. Нэхъыбэм зэрахьэр ентIырщ.</strong></div>\n<div>… ЦIыху кIиикIэми йомыгъэщхьыну зэуэ макъ шынагъуэ гуэр къызэхэтхри дыкъызэтеувыIащ. ЕнтIырхэр ягъэдалъэу щыгъыныджэ гуп чыцэхэм къахэтэджыкIри дыкъаухъуреихьащ. Зи нэм къыщхьэрипхъуа хьэкIэкхъуэкIэ фIэкIа зэрыпщIэн щыIэтэкъым къыдэбгъэрыкIуэхэр.</div>\n<div>- Хьо! – номин фIэкIа умыщIэну, ентIыр гъумыщIэр зи дамэм телъу, къэплъэн плъэкIэ зыщIыр къэджащ.</div>\n<div>Хьо къеджам бгъэдыхьащ. Абы и Iэ-и лъэ ищIхэмкIэ занщIэу къызгурыIуащ «дызэтезукIэну зи гуращэхэм фаригъусэу щхьэ къэвджэдыхьрэ?» къызэрыжриIар. ТэлайкIэ зэпсэлъа нэужь, щыгъыныджэ цIыхухъухэм гъусэ зыкъытхуащIри мэзымкIэ дунэтIащ. </div>\n<div><strong> КъытхуэмыцIыхуа хьэршырыкIуэ станцыр</strong>  </div>\n<div>Номиным езгъэщхьа лIы гъумыщIэр ди япэ итурэ, мывэ сэху гъуэгу нэпцIымкIэ къуэ куум дыдишащ. Лъапэм нэса иужькIэ къэувыIэри, «фэ адэкIэ фыкIуэ» жыхуиIэу, гъуэгур хуит къытхуищIащ. Нэпкъым дыщIэтурэ чыцэм дыхохьэ. Лъэбакъуищэ зыбжанэ нэхъ дымыкIуауэ дыкъэувыIащ. Ди нэкIэ тлъагъур ди фIэщ тхуэмыщIу дызэплъыжащ. Тафэ дызыIуплъэм тетщ хьэршырыкIуэ кхъухь. Дызыпэмыплъауэ дызрихьэлIа телъыджэр зэрыдгъэщIэгъуэнур къытхуэщIэркъым. Чэтэн хужькIэ щIэуфащ станцым тет кхъухьри, и дамыгъэр къытхуэлъагъуркъым. УвыIэгъуэ имыIэу щыгъыныджэ гупым ашык гуэрхэр кхъухьым иралъхьэ. ГъущI кIапсэ хъурейкIэ къэухъуреихьащи, щыгъыныджэ хьэдэу кIэрылъыр пхуэбжынкъым. ДыхьэпIэ закъуэ иIэм и деж щыт шэнт игъэщIеикIам зы цIыху исщ. Абы и нэIум илъ тхылъыр зэзэмызэ иIэтурэ щыгъыныджэхэм яхукъуоплъ. Дауи, ар хъумакIуэщ. </div>\n<div>- Хэт хъуну? Дэни къиукI мы лIыукI гупыр?! – тепыIэркъым Мартин.</div>\n<div>- ХъумакIуэр и сыхьэтым еплърейщ, – Iущэщащ Петровнэ. </div>\n<div>А дакъикъэм кхъухьым ибгъукIэ щыт унэ цIыкIум зы цIыхубз къыщIэкIри чэтэн гъуэжь дахэ зытеубгъуа жьауапIэм щIэт Iэнэм телъэщIыхьащ. </div>\n<div>- СыкъэмыпцIэмэ, шхэнухэщ, - жиIащ Мичивиснаускас. ЦIыхубзым Iэнэм шхыну къытригъэувамкIэ цIыхуипщI Iыхьэ хъууэ къэтлъытащ. Щыгъыныджэхэри зэхэувэжауэ кхъухьымкIэ маплъэ. </div>\n<div>Кхъухьым къикIыурэ Iэнэм етIысылIахэм, уэс чэсейм хуэдэу, кIэстум зэфIэт хужьыбзэ зыщыгъ лIышхуэр зи гъусэхэм къахэщырт. А зым фIэкIаи жьакIэ зытет яхэттэкъым. Абы и пщэ гъумыр, зригъэгъэпсэху щIыкIэу, фIигъэщIэрэщIыкIыурэ Iэнэм бгъэдыхьащ. Ерыскъым зыри хэIэбэртэкъым. Зэжьэри арагъэнут. ЖьакIэ зытетыр кхъухьымкIэ плъэри хъумакIуэм зыхуигъэзащ. </div>\n<div>- Ар сыт, Вагъуэбж, щхьэ укъэщта? ЖиIар зэхэпщIыкIауэ ара? – хъумакIуэм и псалъэхэм сыкъызэрагъэскIам гу лъитэри, Мартин къызэупщIащ. </div>\n<div>- Грекыбзэ фIэкIа зэрыпщIэн щыIэкъым! – къыдэсшеящ сэ ерагъыу. </div>\n<div>- Сыт-тIэ, жиIэр? – къыстраубыдащ псоми я нэр.</div>\n<div>- Сэ жысIэркъым грек дыдэхэу, ауэ и зэхуэдитIыр къыбгуроIуэ.</div>\n<div>- КъызэрыбгурыIуар жыIэт, - къызоплъ Мартин. </div>\n<div> - КъызэрызгурыIуаращ: «КъакIуи шхэ. ЩIэпхъуэжынуми хуитщ иджы хьэмбылуужьхэр. Кхъухьым итлъхьэну псори идгъэзэгъащ.» </div>\n<div>Мичивиснаускас ищIа кIэщIэпщыпIэм и фIыгъэкIэ станц пщIантIэм дыдыхьащ. Iэмэпсымэ гъуэзэджэу тIыгъымкIэ псори дгъэжеящ. Iэпхлъэпх тщIа нэужькIэщ а гупым зыкъыщедгъэщIэжар!</div>\n<div> <strong>Дазэрепсэлъар</strong></div>\n<div>Зи гур иджыри къимыхьэжа пашэм къэхъуар къыхуэмыщIэу дызэпеплъыхь. </div>\n<div>- Ди экспедицэм щыщу гъэр фщIахэр дэнэ щыIэ, дэнэ щыфIыгъыр? – сригъэупщIащ удзыпцIэм хэлъ пашэм Мартин. </div>\n<div>- Илъщ кхъухьым! – и нэ хужьыбэр къыщIегъэплъ пашэм.</div>\n<div>- Сыгъэлъагъу икIэщIыпIэкIэ! Абыхэм я гъащIэмкIэ ЩIы Хъурейм щыпсэухэм я пащхьэ жэуап щызохь! – хуэгубжьащ пашэм Мартин. </div>\n<div>Мичивиснаускасрэ сэрэ ар зэрыпха кIапсэр къэттIэтэжащ. Хуит хъужа пашэм хьэфэтопу сыIуидзауэ, зыгуэр щхьэкIэ и псэр кхъухьымкIэ ихьырт. ГурыIуэгъуэкъым абы и пащхьэм Мартин къызэрихута щIыкIэр. Мартин лъагэу зиIэтри хъийм икIа пашэр, шэ зытехуа бгъэжьу, къриудащ.</div>\n<div>IумпIафIэ хъуа пашэм тхуIумыхыу дызэлIэлIа кхъухьлъатэбжэр Iуиудащ. Япэу дызрихьэлIа кIуэцIыбжэр зэрыIуихыххэу дэ къэтлъэгъуащ гузэвэгъуэр ттелъу къэтлъыхъуа ди гъуситIыр хэIубауэ лъэгум зэрилъыр. Абыхэм ди дохутыр Iэзэ Петровнэ къабгъэдэнэри, сэ Мартин и деж згъэзэжащ. </div>\n<div>- Сыт ди гъусэхэр къэвубыдын хуей щIэхъуар? – доупщI дэ пашэм.</div>\n<div>- Зыри къыттеплъэну дыхуеятэкъыми. </div>\n<div>- Сыт хуэдэ уафэщI фыкъыздикIар?</div>\n<div>- Уратаным. </div>\n<div>- Абы щыпсэухэр мы планетэм куэд щIауэ щыгъуазэ? </div>\n<div>- Си экспедицэр мыхъумэ, «Планетэ Плъыжьым» зыри щыгъуазэкъым. </div>\n<div>- Мы вагъуэ картэмкIэ дыгъэлъагъут Уратаныр здэщыIэр, - пашэм и пащхьэм ирихьащ картэр. </div>\n<div> - Ди планетэри? – нэрылъагъуу къэскIащ ар. - ФэзгъэлъагъункIэ Iэмал зимыIэщ. Мы уафэщIым нэс сыкъэлъэтауэ ди цIыхухэм сыкъащIэмэ, игъащIэм щэхуу зесхьари мураду сиIари зэтещэхэжащ! Дэ уахэм дыщыхъумакIуэщ! Лъэужьыншэу дыкIуэдауэ фIэкIа Уратаным дыкъащIэркъым. Планетэ Плъыжым и теплъэм плъыфэ зыбжанэкIэ зэрызихъуэжым пIейтей сищIауэ сызэрыцIыкIурэ сыщIэхъуэпсу си дунейр схьырти…</div>\n<div>- Узэригугъауи къыщIэкIащ! – пэрыуащ Мартин. – Унэсыжащ Уратаным. Уахыхьэжын хуейкъэ фи цIыхухэм?</div>\n<div>- Хуейщ, ауэ сэ абы сришынэжынукъым! Уахэ абрагъуэм и сабэм хэлъу фIэкIа Уратаным щамыцIыху металл лъапIэр мы планетэм къыщызгъуэтащ. Нэсхьэсмэ, зэры-Уратану къысхуэщэхунущ. </div>\n<div>- «Хьэмбылуужьхэм» иревгъэгъэува ашыкхэрщ, дауи, жыхуэпIэр зэрылъыр? – Мартин пашэм нэхъри бгъэдэкIуэтащ. – Дыгъэлъагъу фи планетэр къызыщIэкIыну металлыр. </div>\n<div>Щымыщ хэмылъу жыхуаIэм хуэдэт «хъунщIакIуэхэм» къагъэхьэзыра дыщэр. Ашык къэс килограмм щэ ныкъуэм нэс и хьэлъагът. Дыщэхэм дыздеплъым гыз макъ гуэр ди тхьэкIумэм къиIуащ. Ар къызыщIэIукIым и бжэр Iуедгъэхащ. ДыхьыщIэмэ, хэт уфIэщIрэ гызрэ хэпщIэукIыу гъущI хъарым исар? – хьэщхьэвылъэщ! ЩIыми ПланетэщIэми щыдмылъэгъуауэ зи сурэткIэ тцIыху хьэщхьэвылъэ дыдэщ. Апхуэдизу а псэущхьэ гъэщIэгъуэныр зэщIэкIэзызэрти, тIууэ зэгуэкIа мылым и зэхуакум даубыдащ, жыпIэнт.</div>\n<div>- Мыри щхьэ къэвубыдынкIэ хъуа? – хъарым ис шынагъуэжьым ней-ней хуоплъэкIыр Мартин. Зи кIэр зи бэкъу дэшыжауэ гузэвэгъуэ пщIэнтIэпсыр къызэжэбзэх хьэщхьэвылъэм ещхьу пщIэнтIат дызэупщI езы пашэри. </div>\n<div>Къуалэбзу макъамэ дахащэ зэхэтхри, адрей плIанэпэмкIэ дыкIуэтащ. ДыкIуатэмэ, «лъыхъуэм къегъуэт» жаIэ, ПланетэщIэм дыкъызэрыкIуэрэ жыжьэуи гъунэгъууи дызытемыплъа къуалэбзу телъыджэ дапщэ гъущI хъарым щыкъакъэ-щыпщIыпщIу исыр?</div>\n<div>Гъунэгъу дыдэу пашэм екIуэталIэу ирипэса псалъэхэр схузэдзэкIакъым…</div>\n<div>«ПланетэщIэ» тхыгъэм щыщщ.</div>\n</div></div></div><div class=\"field field-name-field-author field-type-text field-label-hidden\"><div class=\"field-items\"><div class=\"field-item even\">ПЩЫХЬЭЩIЭ Сэлам.</div></div></div>", "pub_date": "Tue, 21 Nov 2023 12:27:54 +0000", "author": "operator"}
{"title": "Насып", "url": "https://apkbr.ru/node/9179", "description": "<div class=\"field field-name-field-rubrika field-type-taxonomy-term-reference field-label-hidden clearfix\"><ul class=\"links\"><li class=\"taxonomy-term-reference-0\"><a href=\"/sobesednik\" typeof=\"skos:Concept\" property=\"rdfs:label skos:prefLabel\" datatype=\"\">ЩIалэгъуэ</a></li></ul></div><div class=\"field field-name-body field-type-text-with-summary field-label-hidden\"><div class=\"field-items\"><div class=\"field-item even\" property=\"content:encoded\"><p><strong>Мэзыхьэ Борис</strong></p>\n<p>(Сабийхэм папщIэ)</p>\n<p>         Мухьэмэд дадэ гуэщ джабэм кIэрыст, бжьыхьэ дыгъэм зригъэууэ. ЕджапIэм къикIыжа и къуэрылъхур къыщыдыхьэжым:</p>\n<p> - Сыту куэдрэ укъэта, хьэмэ къилъхуа? - и гур зэгъэжауэ щIэгуфIыкIащ.</p>\n<p>- Диспут диIащ.</p>\n<p>- Ы – ы – ы? Сыт спут-пIа?</p>\n<p>- Насыпыр зищIысымкIэ дызэныкъуэкъуащ.</p>\n<p>ЛIыжьыр къуэрылъхум еплъащ, насыпыр зищIысыр къыгурыIуэу пIэрэ мыбы, жыхуиIэу.</p>\n<p>         - Сыт-тIэ уэ жыпIар?</p>\n<p>         - Сэри? Машинэ уиIэмэ - насыпщ, жысIащ.</p>\n<p>         - КIуэ, шхэи, модэ хьэуазэпIэмкIэ накIуэ, сэ бжесIэнщ насыпыр зищIысыр, - лIыжьыр мэкъуэщым ихьэжащ. ЩIалэ цIыкIур еIэепхъуэу шхэуэ, къыпэплъэ хъыбарым щыкIэлъыкIуам, дадэ хьэуазэ щабэм хэлът, телэжьыкIа и дзэмкIэ зы шхий игъэныщкIуу. Абы мыпIащIэу къригъэжьащ:</p>\n<p>         - Дэсыгъащ, жаIэж, къуажэ гуэрым зылIрэ зы фызрэ. Ахэр хуэмыщIауэ псэу щхьэкIэ, къулеягъышхуэу къуэ пщыкIущ яIэт. ЩIалэхэр балигъ щыхъум, фызи кърагъэшащ, бынуни хъужахэщ, арщхьэкIэ псори зэхэсу псэурт. ЛIыжьым и унагъуэм къуажэри жылэри къехъуапсэрт. Адэм и псалъэр тIэужыIэ быным ящIыртэкъым, - зыр пщIантIэм дэлэжьыхьмэ, адрейр мэзакIуэт, мэкъуауэр къызылъымысам я Iэщыр зэрихьэрт. Ауэрэ зэманыр кIуэуэрэ, зэш пщыкIущми къуэ пщыкIущ-пщыкIущ къыхуалъхуащ. Ахэри балигъ щыхъум, нысащIэ зырызыххэ къыхуагъуэтри, лIыжьым и пщIантIэм хьэгъуэлIыгъуищэрэ хыщIрэ бгъурэ щызэхэтащ. Зы къуажэ хуэдиз хъуа унагъуэшхуэм зыкъаужьащ, дуней мылъкур яIэу.</p>\n<p>         Унагъуэм ис псори фIыуэ зэрылъагъурт, зэрызэджэр «си псэ, си нэхут», лы ягъажьэмэ, нэхъ IыхьэфIыр зым адрейм хуигъэкIуатэрт, щыгъыныщIэ ядамэ, зыр адрейм хуэупсэрт. Псом хуэмыдэжу я дадэмрэ нанэмрэ фIыщэу ялъагъурт. Апхуэдизу зэкъуэтти, псори насыпыфIэт. Ауэ унагъуэ щхьэхуэу гъэтIыси еплъыт - къаруи къулеягъи яIэжынутэкъым. Ауэрэ, тхъэжу псэухэурэ, лIыжьыр нэхъ зыщышынэ дыдэр къалъыкъуэкIащ: зэшхэр зэгурымыIуэж хъуащ. Япэм,  «мыр дыдейщ» жаIэу щытамэ, иджы зэхэпхыр «мыр сысейщ». «Ди сабийхэр» жаIэжыркъым, «си сабий» фIэкIа. Дэтхэнэми зыр адрейм ирефыгъулIэ, и сабийр щэхуу егъашхэ, адрейм ейм нэмыплъ ирет. Ар илъагъуху, лIыжьым и гум зегъазэ. Тахътэ щабэм и пIэкIэ шэнтжьей гъурым махуэ псом и нэр плъызу ис пэтми, зыми гу къылъитэжыркъым, дахэ -дахэу и чэзум ягъэшхэжыркъым, псалъэ дахэ къыжраIэжыркъым, а псом я щхьэжыращи, и унафэр пхыкIыжыркъым. Щымыхъужыххэм, пщыхьэщхьэ гуэрым, абы и унагъуэм ис псори зэхуишэсри яжриIащ:</p>\n<p>         - Ныжэбэ зы цIыху мы унэм фыщIэмыкI, сэ фIылъагъуныгъэ къысхувиIэххэмэ, а зы лъэIур къысхуэфщIэж.</p>\n<p>         - Хъунщ, - жаIащ балигъхэм, - дэри дыщIэкIынкъым, сабийхэми щIэкIыу яхуэддэнкъым.</p>\n<p>А жэщым уэс куу къесауэ нэху къекIащ. Нэхущ адакъэхэм я уэрэдыр зэрагъэувыIэххэу, лIыжьыр щIыбым щIокI. Плъэмэ, балигъ лъэужь гуэр мэзымкIэ кIуэуэ къелъагъу. Къэгубжьащ тхьэмадэр. Бынунэм, къызэрызэщIэтаджэу, ягиящ:</p>\n<p> - ФымыукIытэу дауэ си жьыщхьэ сыкъэвгъэпцIа? Зыри фыщIэмыкIыну жыфIатэкъэ?</p>\n<p>- Уэли, зы цIыхуи дыщIэмыкIа, ди сабии щIэдмыгъэплъагъэххэ.</p>\n<p>- Хъунщ, деплъынкъэ, - лIыжьым джыдэр къищтэри, лъэужьым теуващ. Абы ар мэзыкум хишащ. Ауэ ихъуреягъкIэ зыри щыIэкъым. Жыгышхуэ гуэрым нэсауэ лъэужьыр щыкIуэдыжым, къэуIэбжьащ: «Жыг ку гъуанэм ипщхьауэ пIэрэ?» - игу къэкIри, лIыжьым жыгыр пиупщIыну зэ-тIэу фIэкIа джыдэр химыупцIауэ, ищхьэмкIэ зыгуэр къыщокIий:</p>\n<p>- Ей, лIыжь, мы жыгым сыт уи ней щIыщыхуар?!</p>\n<p> - Уэ ухэт езыр?</p>\n<p>- Уэ уи унагъуэшхуэм и насыпыр сэращ.</p>\n<p>- АтIэ, мы мэзым щхьэ ущIэс?</p>\n<p>- Дэнэ сыкIуэнт атIэ, уи тэхъуанэр сымыбгынэу хъуакъым. Уи унэм щIэсхэм сэ сраIуэхужкъым, щхьэж и щхьэ, и бын, и Iуэху зэрыхъунщ зэгупсысыр. ЦIыхухэр  я щхьэм фIэкIа нэгъуэщIым щемыгупсысыж щIыпIэм сэ щысщIэн щыIэкъым. - Пэжщ уэ жыпIэр, ауэ нэгъэзэж си деж, зэрыслъэкIкIэ сыбдэIэпыкъунщ.</p>\n<p>- Хьэуэ, - идэркъым насыпым, - ар слъэкIынкъым, сэ къысхуейкъым уи унагъуэр, ауэ сэ пхуэсщIэфынуращи, уи унагъуэм исхэм псоми я лъэIу зырыз яхуэзгъэзэщIэнщ. ЛIыжьым къигъэзэжри, къэгубжьауэ джыдэр пхъэ къутапIэм хиупщIащ. Асыхьэту унагъуэм  ис псоми къаувыхьащ, къедэхащIэу, Iэ къыдалъэу, и шхын къыхуагъэуву. АрщхьэкIэ дадэм зэрынэщхъейуэ жеIэ:</p>\n<p>- Ди насыпыр тщхьэщыкIащ. Къигъэзэжын идакъым.</p>\n<p>- Сыт насыпым дыщIибгынар, и щIыб къыщIытхуигъэзар?</p>\n<p>- Нэхъыжь и пщIэ къэфлъытэжыртэкъыми. Фи щхьэ Iуэху фIэкIа нэгъуэщI зефхуэжыртэкъыми. Сэ нышэдибэ насыпым сыхуэзати, дэтхэнэми фи лъэIу зырыз къыфхуищIэну сыкъигъэгугъащ. ЖыфIэ иджы щхьэж зыхуейр.</p>\n<p> Зым и псалъэр адрейм Iэпиуду зэрыгъэкIияхэщ. Хэт машинэ, хэт унэ зэтет, хэти куэду мэш дыхуейщ жаIэрт. ЛIыжьыр псоми едэIуащ, жаIар игу ириубыдащ. Иджыри темыхьауэ зэмыпсалъэ нысащIэщIэ  яIэти, ар зыхуейр имыщIэу, щIалэ цIыкIухэм ящыщ зы щригъэупщIым, нысащIэм жиIащ:</p>\n<p>- Насыпым дызыхуейр къытхуищIэнумэ, ди лэжьыгъэри, лъагъуныгъэри, гъащIэри япэм зэрыщытам хуэдэу ирещIыж.</p>\n<p> ЕтIуанэ махуэм лIыжьыр мэзым кIуэри насыпыр зытес жыгым и щIагъ щIэуващ.</p>\n<p>- Сыт узыхуейр, тхьэмадэ? - къеупщIащ ар.</p>\n<p>ЛIыжьым псори абы жриIэжащ.</p>\n<p>- ЛъэIу псори згъэзэщIэнщ, - жиIащ насыпым, - зы фIэкIа къэмынэу. Уи нысэ нэхъыщIэр зыхуейр сэращ, сэ нэзгъэзэжыфынукъым.</p>\n<p> МащIэрэ елъэIуа абы лIыжьыр, ауэ зыри къикIакъым. Щымыхъужым, зигъэгусащ:</p>\n<p>- Уэ тхьэ къысхуэпIуауэ щытащ ди унагъуэм ис псоми я лъэIур бгъэзэщIэну, иджы уи псалъэм уепцIыжу ара?</p>\n<p> -  Хъунщ, пэж дыдэу, тхьэ пхуэсIуауэ щытащ. Ар бгъэпцI хъунукъым. КIуэж, деплъынщ.</p>\n<p>Ешарэ зэфIэмытыжыфу лIыжьым къигъэзэжмэ, уоу, унагъуэм ис псори къыпожажьэ, шэнт щабэм ирагъэтIысхьэ, фIыуэ илъагъу шхыныгъуэхэр хузэблах. ЕтIуанэ махуэм унагъуэр зэгъусэу лэжьыгъэм пэрыхьащ…</p>\n<p> Апхуэдэу зэгурыIуэр псоми яку дэлърэ зэрылъытэу псэун щIадзэжащ лIыжьым и унагъуэм - насыпым бынунэм я деж къигъэзэжащ. Ар псоми я зэхуэдэ унагъуэ насыпт. Мис аращ, си щIалэ, насып жыхуаIэр.</p>\n<p> </p>\n<p> </p>\n<p> </p>\n</div></div></div>", "pub_date": "Tue, 14 Nov 2023 11:32:21 +0000", "author": "operator"}
